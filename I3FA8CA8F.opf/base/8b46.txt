/ /dpal sa skya pa chen po sngags 'chang bla ma thams cad mkhyen pa ngag dbang kun dga' blo gros sangs rgyas bstan pa'i rgyal mtshan dpal bzang po'i rtogs pa brjod pa ngo mtshar
'phrul gyi rol rtsed sde bzhi'i 'byung gnas zhes bya ba bzhugs so/ /

/ /rigs dang dkyil 'khor rgya mtsho'i khyab bdag drug pa rdo rje 'chang chen po dang dbyer ma mchis pa dpal sa skya pa chen po sngags 'chang bla ma thams cad mkhyen pa ngag
dbang kun dga' blo gros sangs rgyas bstan pa'i rgyal mtshan dpal bzang po la phyag 'tshal zhing skyabs su mchi'o/ /don dam nyid du dbyer med mkha' dbyings brjod bral mi
rtog ngagaX lam dbaXng po'i yul 'das kunaX khyab klong du rdzogs/ /zung 'jug rang mdangs kha sbyor bdun dang lnga ldan mtshan dpe'i 'od snang 'gog med rab 'bar dgaX' chen
he ru kaH /dag pa'i blo grosaX me long ngos su sangaXs rgyasaX bstanaX pa'i rgyalaX mtshaXn 'chang la gang 'tsham gar gyis srid gsum na/ /brtan g.yo'i dpaXl du rdo rje snyems
ma'i bdag po bzaXng por lhun grub 'jam mgon mchog des byang chub bar du skyongs/ /rab yangs snod bcud 'dod dgu'i dpal kun dbaXng gi phrin las yol gor sdud la snyingaX
po'i spobs pa gzengs mtho ba/ /gang gi gsang gsum rdo rje'i rol mo khor yug phyogs kyi lha mo'i kartsar grags dang lhan cig bsnyems pa'i rgyud/ /mod du 'gugs nas phaXn
bde'i bstan pa dkar 'byams rgyaX mtsho'i mtha' yis gtugs pa'i gzhi chen ga la ba yi khyon/ /khyab bdag mi 'gyur rdo rje'i khri la bskal mang snyed du rtag brtan gzhom bral
bla na med pa'i dngos grub stsol/ /mchog tu mi 'gyur nang gi de nyid phyi rol yul du mthing zhun mdangs ldan gar

dgu'i nyams kyis rnam par rtsen/ /thabs shes zung 'jug bde stong ga zhas rgyal kun thugs rje bskul dang lhan cig 'gro blo'i bag nyal gnyid bcom nas/ /gsal stong rang rig ye
shes mchog gi thar pa'i khang bzang 'pho 'gyur bral ba gdod ma'i gnas su nyer bkri ba'i/ /bla ma mchog dang dbyer med snying po nges pa don gyi kye yi rdo rjer sgo gsum
dad brgya'i lag pad zums/ /rgyal ba rgya mtsho'i thugs bskyed dam bca'i snga rol nyid du rnam par grol ba'i lam bzang mchog gi 'jug ngogs su/ /rlabs chen spyad pa'i 'bras
bu mthar phyin de lta na yang rtsod ldan lnga bdo'i mi bsrun gdul dka'i mgon po ru/ /thugs rje mchog gis rjes su bzung nas bcu gnyis mdzad pa'i ngo mtshar bkod pas sa gsum
phan dang bde ba'i dpyid/ rab tu 'bar ba bsnyengs bral rdo rje'i ting 'dzin g.yo med rnam 'dren bzhi pa bu ram shing par phyag bgyi'o/ /bskal bzang lha yi lam po che la
rmad byung thugs bskyed ma rmad rab tu rnam par bkra ba'i rdzogs sangs rgyas/ /sgrol byed brgya phrag phyogs kyis 'khyud pa'i rang rang mdzad bzang 'char nub dkyil 'khor
ji bzhin ston las bgrang bya'i 'bras/ /'byung bar 'babs pa theg chen chos sgra mi 'jigs seng ge'i rgyud kyi nga ros sa steng yangs ldan yongs khyab par/ /don yod bsgrags
nas bdud bzhi'i g.yul las rab tu rgyal ba'i rgyal tshab dam pa mi pham mgon khyod gtsug na bsnyen/ /dbus 'gyur 'chang gi rdo rje'i stan la zab zhi spros bral 'od gsal 'dus
ma byas gang dus gsum brnyes kun gyi/ /gzhom 'bras gsung gi gsang ba'i yab gcig nyon mongs pa dang shes bya'i sgrib tshogs drungs nas gcod pa'i rno ngar mtshon/ /gsung
rnam dag pa so sor rtog pa'i ye shes sa la 'gro rgyud khengs dregs dbang med 'gugs pa'i pusta kaH /thabs shes brda thabs dbyings su gzengs pa'i gzhon nu'i sar 'phags rdo
rje rnon

pos smra lce 'khrol/ /rab tu zhi ba mchog gi thad du bde blag 'khrid pa'i sa mkhan ded dpon snying stobs rtsal gyis phyug pa po/ /chags bral bgrod byar thabs mkhas 'phrul gyis
re 'dod blo yi bsam pa 'gengs la gdung ba 'gog pa'i dam bca' btsan/ /mi yi seng ge dus gsum bkra ba'i longs spyod 'khor lo'i gsang ba rmad byung tshig gi re 'khar 'gying
ba'i gzugs/ /khyad par bzhi ldan skyabs mchog dam chos tsintA ma Nir zhing gi rdul snyed sgo gsum 'jug pa gcig tu brel/ /rang blo'i bum par dpyad gsum rnam dag nor gyi
snying po bslab gsum dag byed yon tan brgyad kyi mdzod bzung bas/ /bsod nams ye shes phung por byed pa'i zhing gi mchog tu thub gsung tshad ma'i me tog gis bsngags 'phags
pa'i mchog /mi dge'i grogs ngan ring du phyung nas rnam dpyod khrims kyi rtse dga'i ro la rtag chags 'dun pa mi bskyud pa/ sgam zhing dul ba'i ngang tshul bzang po 'dren
byed yul du shar ma thag nas dad pa'i spu long cis mi g.yo/ /rgyal kun gsang gsum gdug can g.yar lam 'jigs rungs sprin nag gzugs dang 'grogs pa mi bzad khro khros rngams
pa'i sku/ /rab 'bar me lce'i phreng bas nyer dkregs hUM phaT 'brug stong sgrogs pa'i mod du zhing bcu'i dgra bo 'joms pa'i thog /drag rtsal gtum pos phye mar btags nas
bstan dang de 'dzin legs par bskyang zhes rdo rje 'dzin gyi mngag gzhug tu/ /mdongs gsol phul nas zhal bzhes ji bzhin mdzod ces 'di na 'bod pa'i gtam gson mthu ldan bstan
srung dregs byed kye/ /rab dmar dbang gi 'ching zhags res kyang srid zhi'i brtan g.yo 'gugs pa'i dngos grub sgrub po sha ba ri'i lag rtser/ /sbyor ba'i byed po rig byed
lus phra mngon 'dod rgyal po mche ba gcig pas dngos brgyud dpal ldan bla ma'i bkas/ /ci mngags 'bras bu g.yur za ldem dang lhan gcig mi zad nam mkha'

mdzod sgo yangs pa'i gzhi yang 'di phye yis/ /bstan 'gro'i gsos su byos shig bka' bzhin byed po nga'o sgrogs byed nor gyi lha rnams dga' ba'i gar gyis brel/ /grangs med chos
phung rgya mtsho mkhyen rab kyi/ /lto ba dag pa'i dbyings su hub gcig gis/ /'dren la gcig tu ma gyur a gastya/ /paN grub lotstsha 'phur byed tshogs bzhin gsal/ /bsil ldan
ra ba dkar po'i 'dun khang na/ /gtum spyod ngan pa'i zlos gar bsgyur ba'i dus/ /dge bcu'i khrims kyi lam du bsrang mkhas pa'i/ /mkhan slob chos gsum rnam thar bsam gyin
dad/ /khyad par phyi dar bstan pa'i nyi ma mchog /'gro ba'i mgon po dpal ldan a ti shas/ /dag snang rab 'byams klong du lung bstan bzhin/ /rigs gsum 'byon gnas rdo rje'i
gdan sa che/ /'jigs bral stobs kyi mgon pos nga dbang zhes/ /skyil krung gcig gis mon bal grog gi bar/ /byin brlabs gnas 'dir sngon du'ang za hor gyi/ mahA gu ru'i mi 'jigs
gzer btsas bsrungs/ /yul gyi khyad par dge bcu brdal ba'i dbus/ /lto 'gro'i dbang po rtse dga'i do ra che/ /sa la sgo rum nyid du mnga' gsol te/ /'khon ston ratna rA
dza'i dpal gyis bskrun/ /de lta'i ngo mtshar zhing gi gandho lar/ /tshad ldan lung rigs dpyad gsum pho nya yis/ /bskul ba'i rigs gsum sprul pa'i zlos gar ni/ /dag byed gnyer
ma'i ngang tshul bzhin du gsal/ /brgyad khri bzhi stong chos phung kun dga'i mtsho/ /bsrubs skyes bdun cu rtsa gnyis snying po'i nor/ /ris med bsod nams rgyal mtshan
rtse mo ru/ /snyan grags khyab pa rgyal ba'i mtshan mchog gsum/ /'jig rten kun tu dga' ba rgyal ba'i bstan/ /mtshan mchog gsum ldan blo gros rigs kyi dpyid/ /dog pa chad
med srid zhi'i rgyal khab tu/ /mtshan bzang 'dzin rgyun dus gsum tshogs rnams bsngags/ /

de las skye 'gro'i legs byas me long du/ /phan bde'i snang brnyan mchog tu shar ba'i mgron/ /bdud rtsi'i zas can dang bcas 'jig rten gyi/ /bslu med skyabs su che khyod slar
yang bsngags/ /gang gis mdzad phrin sngo bsangs sgeg mo'i lus/ /rdzogs par gzigs la sras bcas rgyal ba yang / /ngal ba nyid na byis blo zhing rdul gyi/ /rjes su bsnyegs
kyang e raNDa yi 'bras/ /'on kyang lhag bsam dad pa'i shing rta yis/ /jeng drangs ngo mtshar mdzad pa'i bcu gnyis bdag /yid kyi mkha' la mngon par gsal ba'i phyir/ /ci shes
tshad ma'i lam nas 'dren par spro/ /sbyangs stobs yon tan phra mo'i byis pa'i blo/ /mtha' bral mdzad par 'jug 'di spyi brtol che/ /'on tang gzu lums rdzun bral bden gtam
'di/ /'jam mgon 'khon ston bka' yis gnang ba'ang stsal/ /gang 'di rdo rje 'dzin mchog dgyes rdzas te/ /kun slong dri nga can gyi snying 'bigs mtshon/ /'brel med bab col
bral ba'i legs bshad de/ /mthu ldan ma hA kA las bdag pa'i nor/ /yon tan 'khyog por bskul ba'i gnam ru'i rgyud/ /sgro btags tshig gi nyag phran brten bcas nas/ /dregs pa'i
skad gsang mthon por 'byin pa dang / /rnam kun mtshungs pa'i go skabs 'di na dben/ /rtogs brjod ngo mtshar 'phrul gyi sa gzhi la/ /dge legs sa bon dar ba'i rol rtsed
kyis/ /sde bzhi'i 'bras bzang phang phung 'byung ba'i gnas/ /dad ldan skye dgu'i gsos su 'di na bstar/ /zhes mchod par brjod cing / /bshad par dam bca' bas sdun bsus nas/
'dir gleng bar bya ba ni/ 'jig rten na ma lus shing lus pa med pa'i 'gro ba skabs gsum na gnas pa dang bcas pa'i ma 'dris pa'i mdza' bshes chen po/ rab 'byams mu mtha' klas
pa'i stobs bcu mnga' ba yod do cog gi 'gag med

yan lag drug cu'i nA da'i gsang ba bdag gir bzhes pa'i brtan pa'i 'khor lo/ /rgyu med 'gro la rjes su chags pa de dag gi brtse chen ye shes kyi rang bzhin phung po'i gzugs
su chas pa'i 'phags mchog phyag na padmo/ sgrib gnyis bag chags dang bcas pa'i smag rum stug po pha mthar 'joms shing mthu stobs kyi drag rtsal rgod pa'i gsang ba'i bdag
po nyid du'ang grub pa/ ris su ma phyed pa'i zab pa dang rgya che ba'i lugs srol bsam gyis mi khyab pas thugs kyi bum bzang gtams pas dgos 'dod ma lus pa'i gter gyi rin chen
'byung ldan/ de la brten nas rgyal ba nyi ma'i gnyen gyi lung rtogs bstan pa rin po che la dpyad gsum rnam par dag pa'i sgo nas 'chad rtsod rtsom gsum gyis byi dor mkhan
po/ bye brag rje btsun brtse chen snying po'i snyan brgyud gdams pa'i tsha zer gyis skal ldan gdul bya'i blo gros kyi pad tshal 'byed la gzhan dring mi 'jog pa/ bgrang
ba las 'das pa'i skye 'gro'i legs byas kyi pho nyas drangs pa'i bla na med pa'i mchod sdong chen por lhun gyis grub pa/ chos kyi rje/ chos kyi rgyal po/ chos kyi dbang
phyug /chos dam pa'i 'byor pa thams cad kyis phun sum tshogs shing / 'khor ba dang mya ngan las 'das pa'i dpal dam par son pa/ nges pa'i don du khyab gdal mi 'gyur dri ma
gnyis bral dbyer med nam mkha' lta bu chos nyid de bzhin nyid kyi sku'i ngang las g.yo ba med bzhin du/ gdul bya rnams kyi khams dang / bsam pa dang / bag la nyal dang rjes
su mthun pa'i sgo nas gzugs sku rnam pa gnyis kyi rol rtsed gang 'dul sprul pa'i zlos gar gyis dus 'dir/ rdo rje slob dpon mchog gi skur bstan nas/ sems can 'khor du
ma 'dus pa rnams bsdus/ bsdus pa rnams smin/ smin pa rnams grol/ grol ba rnams mthar phyin pa'i lam la bkri

bar mdzad pa po/ dpal sa skya pa chen po sngags 'chang bla ma thams cad mkhyen pa ngag dbang kun dga' blo gros sangs rgyas bstan pa'i rgyal mtshan dpal bzang po/ zhes pa'i
mtshan snyan su zhig gi dad pa'i yid mtshor shar ba tsam gyis byin rlabs kyi chu bya dbang med du 'khor nus na/ sku che ba'i yon tan rnams kyi 'jing nas mu to ba bdag gi
blo gros kyis ji nus su gang zin len pa 'di nyid ni/ skal bzang gi dpal la lhag par longs spyod pa'i dga' spro phan tshun 'gran pa'i rnam 'gyur brgya phrag g.yo bzhin du
'chad par byed pa la/ rgyal sras shAnta de was/ sngon chad ma byung ba ni 'dir brjod min/ /sdeb sbyor mkhas pa'ang bdag la yod min te/ /de phyir gzhan don bsam pa'ang bdag
la med/ /rang gi yid la bsgom phyir ngas 'di brtsams/ /dge bar goms phyir bdag gi dad pa'i shugs/ /'di dag gis kyang re zhig 'phel 'gyur la/ /bdag dang skal ba mnyam pa
gzhan gyi kyang / /ci ste 'di dag mthong na don yod 'gyur/ /zhes gsungs pa ltar gyi rjes su zhugs nas 'chad pa skabs su bab pa yin la/ de la rdo rje slob dpon sogs dam pa
rnams kyi yon tan la bsngags pa'i phan yon dang / phan yon can gyi rtogs pa brjod pa gnyis kyi sgo nas bsnyad par bya ba ste/ dang po ni mdo las/ 'di ltar 'jig rten na
rigs thams cad kyi bla mar gyur pa shAkya rnams kyi skyes pa'i rabs bzung zhing kun chub par byas nas/ gzhan la yang rgya cher bsnyad na/ chos dang mthun pa'i bsod nams kyi
phung po dpag tu med pa 'byung la/ yon tan bsam gyis mi khyab pa 'phel bar byed pa yin no/ /zhes dang / sangs rgyas dang byang chub sems dpa' ganggA'i rlung gi bye ma
snyed la/ bskal pa ganggA'i rlung gi bye ma snyed du bsnyen bkur ba bas ni/ rdo rje slob dpon gyi ba spu'i bu ga gcig la til mar gyis byugs pa ches khyad par du 'phags so/
/

zhes dang / lha sku bye ba stong bsgoms pas/ bla ma dran pa bsod nams che/ /zhes dang / bla ma yongs bzung gi rgyud las/ slob dpon yon tan gleng bya yis/ /skyon rnams nam yang
ma yin no/ /zhes dang / 'phags pa klu sgrub kyis rim lnga las/ mchod pa thams cad spangs nas ni/ /bla ma mchod pa yang dag brtsams/ /de mnyes pas ni kun mkhyen pa'i/
/ye shes mchog ni thob par 'gyur/ /zhes sogs rgyas par gsungs pa yin la/ /'o na sangs rgyas byang sems sogs mchod yul ji snyed cig las rdo rje slob dpon la bsngags pa phan
yon dang byin rlabs che ba'i rgyu mtshan ci'i phyir zhe na/ ba tsha can chu klung gi mdo las/ lnga brgya tha mar gyur pa na/ /nga nyid slob dpon gzugs 'dzin te/ /nga yin
snyam du yid byos la/ /de tshe de la gus pa bskyed/ /ces dang / sdong po bkod pa'i mdo las/ byang chub sems dpa' rnams kyis byang chub sems dpa'i spyod pa thams cad thob
pa ni dge ba'i bshes gnyen la rag las pa'o/ /byang chub sems dpa'i yon tan yongs su rdzogs par bya ba thams cad dge ba'i bshes gnyen las byung ba'o/ /byang chub sems dpa'i
dge ba'i rtsa ba thams cad ni dge ba'i bshes gnyen gyis bskyed pa'o/ /zhes gsungs pa sogs dang / yang / mdor na sangs rgyas dang byang chub sems dpa'i spyod pa thams
cad dang / sangs rgyas kyi chos thams cad rab tu thob cing / yongs su 'grub pa ni dge ba'i bshes gnyen kho na las byung ngo / /zhes dang / mkha' 'gro ma rdo rje gur las/
rdo rje sems dpa' lta bu yis/ /de ltar slob dpon gzugs 'dzin te/ /sems can rjes su bzung dmigs nas/ /phal pa'i gzugs su gnas pa'o/ /zhes dang / yang de nyid las/ gang du
snang nas kyang sems can gyi don mdzad do/ /sengger snang nas kyang sems can gyi don mdzad do/ /chang tshong ma dang

smad tshong mar snang nas kyang sems can gyi don mdzad do/ /zhes dang / 'jam mgon bla ma sa skya paNDi tas/ khyod ni rgyal dang rgyal ba'i sras/ /rab byung dge bsnyen khyim
pa sogs/ /'gro ba kun gyi gzugs mdzad nas/ /gdul bya thams cad smin par mdzad/ /nyi ma'i 'od zer rab tsha yang / /me shel med par me mi 'byung / /de bzhin sangs rgyas byin
rlabs kyang / /bla ma med par 'byung mi nus/ /zhes sogs mdo rgyud dgongs 'grel dang bcas pa nas rgya cher gsungs shing / mdor na snod bcud kyi rnam pa ci dang cir snang
ba'i rnam rol du mas sems can gyi don mtha' yas pa zhig mdzad pa ni/ 'jig rten na blo ldan gzur gnas rnams kyi dgongs pa'i bang mdzod du bzhugs pa de ltar lags pas/ nges
pa'i don du khyab bdag sku bzhi ye shes lnga ldan de nyid kyi ngo mtshar mdzad pa'i phung po yongs su rdzogs pa ni sras bcas rgyal ba kun gyis spyod yul du gyur pa'ang
ma yin na/ rmongs brtul bdag lta bu skyes sbyangs kyi yon tan khab kyi mig bu bas kyang ches phra ba zhig gis spyad byar lta ga la zhig ste/ cha shas tsam zhig prastA ra'i
lam du 'grims 'dod 'di nyid kyang mkhas pa rnams kyis gzha'i gnas su gdon mi za yang / ji srid byang chub snying po ma thob bar gyi skyabs gcig rdo rje 'chang chen po de
nyid kyi dgongs pa zab mo chos kyi dbyings de bzhin nyid du rdzogs pa'i ched dang / rang nyid kyang mkhas pa'i bya bar bag chags bzang po 'jog pa'i phyir/ 'di lta bu'ang
nges par rigs pa zhig las mi rigs pa'i klan ka 'jug pa ni nam yang ma mchis pa/ gang gi rgyu mtshan de rnams kyis gsal bas na/ snyan tshig dang sdeb sbyor sogs go dka'
ba cher spangs te/ lhag bsam g.yas 'khyil bkra shis kyi dung gi rjes su zhugs nas/ kun dang thung mong du go bde'i ngag gis 'chad par spro ba lags so// // ! gnyis

pa phan yon can gyi rtogs pa brjod pa la/ skyes chen dam pa rnams kyis sku skye ba mchog gi ngos 'dzin dang rje rdo rje 'chang nyid kyis zhal bzhes mdzad tshul/ 1 de nyid gnas
dang rigs rus cho 'brang phun sum tshogs par gzigs te phebs tshul/ 2 'khrungs ma thag nas dgung grangs bcu gcig yan sku gzhon nu'i dus kyi ngo mtshar mdzad pa'i cha rnams
lo khams dang sbyar te go rim bzhin du ston pa/ 3 khams gsum chos kyi rgyal po'i gser khri rin po cher dbang bskur te bstan pa dang 'gro ba'i phan bde rlabs po che spel
tshul/ 4 /zhing 'di'i gdul bya re zhig rdzogs te mthar sku zhi ba mchog gi dbyings su thim te dgongs pa zab mo rdzogs thabs rnams mdzad tshul dang lnga las/ dang po la/
skyabs mgon 'khrul pa'i dri ma phra mo tsam yang zad par spangs pa'i skyes chen dam pa rdo rje 'chang de nyid kyi gsung gis mdor bstan pa dang yid ches bskyed phyir de
rnams kyi rnam par thar pa cung zad bshad pa'o/ /dang po ni/ 'jam mgon grub pa'i dpa' bo de nyid kyi gsung rtsom gro bzhin zla ba'i badzra kI la ya'i dkyil 'khor sgrub mchod
kyi skabs gang gi rigs sras dam pa 'jam mgon dbang gi mtshan can nyid kyis gsung bshad bka' drin che dus kyi 'go rgyang las/ 'di ltar 'byung ste/ 'jam mgon a mes zhabs
kyis dpal sa skya pa'i gdung rabs myur 'byon gsol 'debs las/ ngag dbang lha yi ti la ka las 'khrungs/ /'gro kun dga' mdzad bkra shis 'byung ba'i gnas/ /zhes sngags 'chang
kun dga' bkra shis dang / ngag gi dbang po kun dga' blo gros mtshan/ gsung ba ni nged rang yin pa'i sgrub byed gdung rabs zhal skong lhun grub rgyun khyongs na/ blang
dor gsal ba'i me long gi sbyar byang lung 'dren dang bcas shin tu gsal ba bris yod do/ /legs bshad bye ba ngag lam nas spel ba/ /mkhas dbang kun la

dga' bde'i dpal ster mkhas/ /snyan pa'i grags pas yongs khyab sa skya pa'i/ /gdung rigs dri med rgyun chad med byon nas/ /phrin las rgya mtsho'i gos su khyab gyur cig /ces
pa 'di ni ma 'ongs dus snga phyi gang la 'byon yang / mtshan ngag dbang kun dga' grags pa zhes snyan grags phyogs bcur khyab pa zhig byon nas/ 'khor ba ma stongs kyi bar
'byon 'gyur thugs smon gnang 'dug pas de ltar ro/ /gzhan yang / gter ston chen po kun bzang bde chen rgyal pos rdzogs chen bstan pa'i mnga' bdag bi ma la mi tra'i rnam sprul
yin gsung ba dang / gter ston chen po theg chen gling pa karma 'gro don rab 'phel gyis/ lha lung dpal gyi rdo rje'i yang srid yin gsungs pas so/ /zhes gsungs pa de dag
gis mdor bstan nas// // ! gnyis pa yid ches bskyed phyir de rnams kyi rnam par thar pa cung zad bshad na/ rtsod pa'i dus kyi rgyal ba gnyis pa 'jam mgon a mes zhabs zhes
snyan pa'i ba dan srid rtser brgal ba de nyid ni/ spyi dregs pa'i yang rje gnod sbyin tsi'u dmar po zhes bcom ldan 'das dpal rta mgrin gyis/ sprul pa'i dkyil 'khor chen
por dbang bskur zhing / rgyud yongs su smin cing grol bar mdzad pa dang / bye brag grub pa'i slob dpon chen po padma saM bha bas zab mo'i dkyil 'khor chen por dbang bskur
zhing / gsang mtshan kun khyab rdo rje drag po rtsal du gsol te/ dpal zan yangs mi 'gyur lhun gyis grub pa'i gtsug lag khang chen po sogs bod kyi gnas chen rnams srung
zhing skyong ba'i bstan pa'i mel tshe chen po dang / bstan 'dzin skyes bu rnams kyi phrin las sgrub pa'i bka' tshig rdo rje'i re khA yid kyi me long du dam por bzung ba'i

yakSha chen po gang gis/ mkhas grub bgrang ba las 'das pa'i sprul pa tshar du dngar ba'i 'khrungs rabs kyi lung bstan stsal ba ji bzhin/ dus 'dir/ sngags 'chang bdud kyi stobs
'phrog ngag dbang kun dga' rin chen bkra shis grags pa rgyal mtshan dpal bzang po zhes/ rje btsun sa skya pa'i bstan pa'i me ro rmad nas gso bar mdzad pa'i skyes chen
dam pa de nyid kyi thugs sras rgyal tshab chen po/ /sngags 'chang grags pa'i mtshan can de nyid dang / yum ye shes kyi DA ki ma bsod nams rgyal mo'i sras su/ rnam 'dren
bu ram shing pas mu stegs kyi ston pa drug sogs pham par mdzad pa'i cho 'phrul gyi zla ba'i tshes bcu bzhi'i nyin/ dpal sa skya'i bla brang phun tshogs gling du 'khrungs
pa nas bzung / ngo mtshar mdzad pa'i legs cha rnams/ de nyid kyi rnam par thar pa las ji ltar 'byung ba ltar gyi 'khrul zad skyes chen dam pa des/ dag snang 'od gsal gyi
dbyings nas lkog gyur rjen par gsal ba'i bka' lung de nyid dang / au Di yA na'i slob dpon chen pos byin gyis brlabs pa'i/ sprul pa'i gter ston chen po zung ni/ rang snang
klong du gyur pas gzhan snang zil gyis gnon cing / ye shes kyi mkha' 'gro ma rnams kyi gsang lung thugs kyi rgya mtshor sim pas/ dri ma med pa'i lung bstan du gor ma chags
pas na/ thog mar slob dpon chen po rdzogs chen bstan pa'i mnga' bdag bi ma la mi tra'i rnam par thar pa cung zad bshad na/ rgyal po bka'i thang yig las/ rgya gar rgyal
po dharma rA dza yi: sras mo lha lcam rin chen gsal zhes la: rmi lam bya khra g.yu yi gshog pa can: lus las 'od zer sna lnga 'phro ba yis: dngul bum bdud rtsis gang ba spyi
bor bzhag: bdud rtsi blud pas bde bas gang bar rmis: zla ba bcu nas khye'u btsas pa na: bdag nyid skyes pa spangs pa'i bud med la:

pha med bu ni shin tu gnong par 'dug: g.yog mor bu 'di bas mthar bor las shog: g.yog mos bye ma'i khung du bor ba las: mig 'bur bkra ba hrig hrig 'jug nas ni: rmi lam ltar
byas sprul skur srid snyam nas: slar blangs gsos bas sprul pa'i sku ru byon: lnga brgya'i nang nas mkhas pa chen por gyur: bod kyi rgyal po khri srong lde'u btsan gyis: rgya
gar chos skyong dharma rA dza'i drung : yar klungs gnyags ban dznyA na ku mA' ra: lo tstsha cog ro klu yi rgyal mtshan dang : a tsarYa rin chen mchog ste mi gsum la:
gser phye gla ba'i rling bu gang brdzangs nas: dngul la gser gyis bris pa'i yi ge la: chos skyong rgyal po chen po khyod la ni: sku yi bla mchod mkhas pa paNDi ta: rig gnas
mthar phyin sgrub par mnga' brnyes pa: mchog tu gyur pa lnga brgya bzhugs skad pas: bdag la skyes lan mkhas pa paNDi ta: lnga brgya'i nang nas kun gyis bkur ba gcig: bdag
gi drung du bod du rdzong bar zhu: lo tstsha gsum gyis rgya gar yul du phyin: rgyal po'i spyan sngar dngul gyi bka' shog gtad: gser phye phul nas sngar gyi zhu ba byas:
de nas nang mo tsha ba'i gral du ni: rgyal pos byon nas bla mchod lnga brgya la: dbus su gser gyi maNDal phul nas ni: bdag la bod kyi rgyal po chen po yis: gser phye gla
ba'i rling bu gang phul nas: gser gyis skyes lan mkhas pa paNDi ta: bod du rgyal po'i spyan sngar rdzongs shig gsungs: khyed rnams nang nas che zhing mkhas pa gcig: bod
kyi rgyal po'i spyan sngar gshegs par zhu: de skad rgyal pos bka' gsal gsungs pa dang : dbus na bi ma mi tra bzhugs pa la: yar gyi gral rim mar gyi gral rim rnams: dbus
kyi paN chen bi ma mi tra la: zhal nas mi gsungs spyan ni rub kyis

gzigs: don la song zhig brda yis bskul ba las: bi ma mi tras brda thim lan gsum gsungs: gdan 'dren gsum gyis brda yi skad gcig la: go lugs ma gcig brda skad gsum du go: gru
bo dag la brten pa'i mi: skyes bus skya bas rtsol phod na: grus kyang pha rol phyin par 'gyur: gcig gis de ltar go ba'i dus: gcig gis go lugs 'di lta ste: gzhu mo dag la
brten pa'i mda': skye bus mtheb mdzub rtsol phod na: mdas kyang 'ben ngor phyin par 'gyur: gcig gis 'di lta go ba la: rig pa dag la brten pa'i mi: skyes bus 'du shes bskyod
phod na: lus kyi bum pa gang 'dril ba: sems kyi chu bo de ru 'pho: bod du 'byon par zhal gyis bzhes: gdan 'dren gsum gyis gdan 'drongs te: bsam yas mthil du phyag phebs
nas: rgyal blon 'khor dang bcas pa yis: 'dod yon lnga yis mnyes par mdzad: dge ba'i bshes gnyen paNDi ta: lnga brgyas dbang bskur thob pa'o: zhes gsungs pa ltar/ paNDi
ta lnga brgya'i nang gi mchog tu gyur pa dri med bshes gnyen chen po de nyid kyi sku che ba'i lo rgyus dang // // ! de nas grub pa mchog gi sar zhugs lha lung dpal gyi rdo
rje zhes grags pa de nyid ni/ sngon bskal pa dpag tu med cing bgrang ba las 'das pa'i snga rol na/ de bzhin gshegs pa 'od dpag tu med pa'i drung du/ byang chub sems dpa'
sems dpa' chen po 'phags pa spyan ras gzigs dbang phyug gis/ sems can thams cad 'khor ba'i 'dam nas 'don par smon lam btab nas/ 'gro ba dpag tu med pa 'khor ba'i rgya
mtsho las bsgral te/ pho brang ri bo po Ta la'i rtser byon nas/ da ni sems can cig kyang med do

snyam nas gzigs pas/ rigs drug gi gnas nas sems can chang gar ma'i sbang ma lta bur nyung ngu ma song bar 'dug pas/ da ni sems can 'khor ba'i rgya mtsho las sgrol bar mi nus
so snyam nas spyan chab shor ba/ phyag gi srin lag gnyis kyis blangs te gtor nas/ ma 'ongs pa'i dus su spyan chab gnyis kyis kyang 'gro ba'i don byed par shog cig /ces
smon lam btab pas/ sum cu rtsa gsum lha'i yul du/ lha'i dbang po brgya byin gyi sras mo gnyis su 'khrungs te/ lha'i bu mo gang ma dang / gang chung ma zhes bya ba gnyis su
gyur pa'i/ gang chung mas lha'i me tog brkus pas lha'i khrims rnam par dag pa nyams nas/ mi'i gnas su lhungs pas/ de bzhin gshegs pa 'od srungs kyi bstan pa la/ bal po
ma gu ta'i yul grur/ pha bya rdzi gsal ba dang / ma bya rdzi ma bu rna zhes bya ba'i bu mo/ /bya rdzi ma bde mchog ma zhes bya bar skyes te bya 'tsho ba'i las byed do/ /de'i
tshe rta rdzi/ phag rdzi/ khyi rdzi/ bya rdzi ste rigs ngan bzhi dang bshos pas/ bu bzhi skyes so/ /de nas mas bya 'tshos pa'i gla bsags nas/ bu bzhi yang khyim pa rab
thang du phog /slar yang gla'i lhag bsags nas/ bsam blor nor mang po rnyed pa 'di kun la snying po len pa'i phyir/ sangs rgyas thams cad kyi thugs kyi rten/ nga rang gi
yi dam/ 'gro ba dpag tu med pas bsod nams gsog pa'i zhing / de bzhin gshegs pa'i ring bsrel gyi snying po can gyi mchod rten chen po zhig bzheng par bya'o snyam nas/ rgyal
po la sa bslangs te/ kye/ rgyal po chen po lags/ bdag dbul mo bya rdzi mo mi gcig gis bya 'tshos pa'i gla bsags tshul sogs gong bzhin bsnyad de/ sa gzhi gnang bar zhu
'tshal/ de skad ces zhus pa dang / rgyal po chen po rnams ma brtags par bka' mi stsal bas/ re zhig thugs mnyam par bzhag nas

gzigs pas/ mo dbul mo bya rdzi ma mi gcig gi bya 'tshos pa'i gla sogs gong gi rgyu mtshan la brtags pas/ ngo mtshar te/ de ltar bya ru rung zhes bka' stsal gnang bas/ bya rdzi
ma dga' mgu yi rangs te/ slar yang rgyal po la bskor ba mang du byas nas rang gi khyim du log ste rim pas/ mo rang ma bu lnga dang / bran gcig rnams kyis/ glang po che
gcig dang bong bu gcig yod pa las bkal zhing bskyas te/ mchod rten chen po khri 'phangs gsum du brtsigs tshar ba'i tshe/ bal yul gyi mi thams cad kha 'chams te/ mo dbul
mo bya rdzi ma mi gcig gis 'di tsam gyi mchod rten bzhengs na/ rgyal blon phyug po sogs mi drag pa kun gyis ji lta bu'i mchod rten bzhengs/ 'di kun la brnyas shing gnod
par 'gyur pas rgyal por zhus te/ rtsig tu ma bcug pa 'thad zer nas rgyal por zhus pas bka' stsal pa khyed rnams thams cad legs par nyon cig /mo dbul mo bya rdzi mas 'di lta
bus mchod rten bzhengs pa ngo mtshar re che bsams nas ngas ni bya ru rung zer ba kha nas shor ro/ /nga rgyal po smra ba lan cig yin no gsungs/ gzhan mi rnams kyis bkag
kyang mi khegs par brtsigs pas lo bzhi la bum pa man brtsigs zin pas/ de'i dus su bya rdzi ma de nyid tshe'i dus byed par shes te/ bu bzhi g.yog dang lngar smras pa/ khyed
rnams kyis nga'i yi dam/ 'gro ba dpag tu med pas bsod nams gsog pa'i zhing 'di nyid zhabs su chug la/ 'di'i nang du de bzhin gshegs pa'i ring bsrel bzhugs su gsol te/
rab tu gnas pa rgya chen po gyis shig /des ni nga'i bsam pa dang / dus gsum gyi sangs rgyas thams cad kyi dgongs pa rdzogs shing / /khyed rnams kyis kyang 'di phyi'i don
'grub par 'gyur ro/ /zhes smras te tshe'i dus byas so/

de nas bu rnams gros byas te glang po dang bong bur sa bkal/ g.yog la grogs bcol nas kun dril lo bdun la zhabs su chug ste/ de bzhin gshegs pa 'od srung kyi ring bsrel ma ga
dha'i bre gang srog shing gi nang du bzhugs su gsol nas/ mchod tshogs dpag tu med pa dang bcas te rab tu gnas pa'i me tog 'thor ba'i tshe/ mdun gyi nam mkhar de bzhin gshegs
pa 'od srungs 'khor dang bcas pa thams cad dang / phyogs bcu'i sangs rgyas byang sems dgra bcom pa'i 'khor tshogs dang bcas pa rnams kyis mgrin gcig tu/ khyed rnams
kyi lhag pa'i bsams pa rnam par dag pas mchod rten chen po 'di bzhengs pa'i phan yon gyis rang rang gis smon lam ci btab pa thams cad 'grub par 'gyur bas thob cig bka' stsal
bas/ che ba rta rdzis/ bdag gi lhag bsam rnam par dag pas ma'i mchod rten la bum pa btags pa'i phan yon gyis/ bdag ma 'ongs snyigs ma lnga bdo'i dus su de bzhin gshegs
pa shAkya thub pa'i bstan pa la/ 'khyags pa 'khyags yul gyi mtha' 'khob tu chos skyong ba'i rgyal po chen po zhig tu skyes nas/ sangs rgyas kyi bstan pa rin po che 'dzug
par shog cig /ces brjod/ de 'og phag rdzis/ ma'i mchod rten la bum pa btags pa'i phan yon gyis phu bo chos rgyal du skyes nas sangs rgyas kyi bstan pa rin po che 'dzugs
pa'i dus su/ 'khyags pa 'khyags yul gyi mtha' 'khob der/ bstan pa'i gzhi ma dge 'dun gyi sde 'dzug dgos pas/ bdag ni dge slong rnam par dag pa zhig tu skyes nas/ dge 'dun
thams cad rab tu byung bar byed pa'i mkhan po chen po zhig tu skye bar shog /ces brjod/ de 'og khyi rdzis/ ma'i mchod rten la bum ba btags pa'i phan yon gyis/ phu bo khyed
gnyis 'khyags pa 'khyags yul gyi mtha' 'khob tu/ gcig gis sangs rgyas kyi bstan pa 'dzugs/ /gcig gis bstan pa 'dzin pa'i dus

su/ bdag ni mngal las ma skyes pa/ me tog padma'i sdong po las rdzus te skyes pa/ skye shi rgyun bcad de tshe nyi zla dang mnyam pa/ nus pas lha 'dre mi gsum 'dul ba zhig tu
skyes nas/ mtha' 'khob de nyid kyi 'dre srin gdug pa can thams cad 'dul ba dang / khyed gnyis kyi bsam pa bsgrub cing / sangs rgyas kyi bstan pa mtha' dag bsrung ba'i sngags
'chang nus pa can zhig tu skye bar shog /ces brjod/ de 'og bya rdzis/ ma'i mchod rten la bum pa btags pa'i phan yon gyis/ phu bo khyod gsum 'khyags pa 'khyags yul gyi
mtha' 'khob tu/ gcig gis bstan pa 'dzugs/ gcig gis 'dzin/ gcig gis bsrung ba'i dus su/ khyed rnams 'khrungs yul gcig tu 'ong ba'i nges pa med pas/ bdag ni khyed rnams
mjal 'phrad byed pa'i bka'i phrin blon zhig tu skye bar shog /ces smon lam btab bo/ /bong bu de'i bsam pa la nga la yang smon lam zhig 'debs te 'ong bsams pa la/ smon lam
ci yang 'debs pa ma byung bas/ kho khros nas/ 'khyags pa 'khyags yul gyi mtha' 'khob tu/ kho chos skyong ba'i rgyal por skyes nas sangs rgyas kyi bstan pa 'dzugs pa'i dus
su/ de'i tshe nga chos la mi dga' ba'i bka'i blon po zhig tu skyes nas/ rgyal po kho la ci yang bya dbang med pa zhig tu skye bar shog cig byas so/ /de skad brjod pa g.yog
pos thos pas/ kho de lta bu'i bdud blon du skyes nas/ chos la bar chad byed pa'i dus su/ de nyid kyi g.yo thabs dang nus pa thams cad bzlog cing 'joms par byed pa'i chos
blon thabs la mkhas ba zhig tu bdag skye bar shog cig /ces smon lam btab po/ /yang glang po che de'i bsam pa la yang nga la yang smon lam zhig 'debs te 'ong bsams pa
la/ smon lam ci yang 'debs pa ma byung bas/ kho khros nas/

sa rdo 'di tsam bskyas pas smon lam ci yang mi 'debs na/ khong rnams kyis btsugs pa'i bstan pa de/ rgyal po de'i bu tsha'am tsha bor skyes te ngas bsnubs par shog cig /ces
byas so/ /de skad brjod pa bya ro gcig gis tshor bas/ lhag pa'i bsam pa skyes te/ kho de lta bu'i rgyal por skyes nas/ sangs rgyas kyi bstan pa bsnubs pa'i dus su/ bdag byang
chub sems dpa' chen po zhig tu skyes nas bdud kyi rgyal po de nyid gsod par shog cig /ces smon lam btab po/ /de'i tshe de'i dus kyi rta rdzi'i bu ni/ da lta'i chos skyong
ba'i rgyal po khri srong lde'u btsan bdag lags so/ /phag rdzi'i bu ni/ da lta'i mkhan po bo dhi satwa 'di yin no/ /khyi rdzi'i bu ni/ da lta'i auDyan gyi padma 'byung
gnas bdag lags so/ /bya rdzi'i bu ni/ da lta'i yar klungs kyi sba mi khri gzhir 'di yin no/ /bong bu ni/ da lta'i bdud blon ma zhang khrom pa skyes zhes bya ba 'di yin
no/ /g.yog ni/ da lta'i chos blon 'gos padma gung btsan 'di yin no/ /glang po che ni/ rgyal po khyod nas gdung rabs gsum gyi dus su/ bdud kyi rgyal po glang gi ming can
zhig 'byung ste/ des ni sangs rgyas kyi bstan pa bsnubs par byed do/ /de'i tshe de'i dus na bya rog ni/ da lta'i lha sras mu rug btsad po 'di yin te/ ma 'ongs pa'i dus su/
bdud rgyal glang gi ming can byung nas sangs rgyas kyi bstan pa bsnubs pa'i tshe/ byang chub sems dpa' lha lung dpal gyi rdo rje zhes bya bar skyes nas/ bdud kyi rgyal
po de nyid gsod par 'gyur ro/ /zhes dang / gzhan yang chos skyong ba'i rgyal po srong btsan sgam po zhes 'phags pa lo ki shwa ra dang zhal mi gnyis pa de nyid kyis/ 'phrul
snang gi gtsang khang byang mar 'phags pa spyan ras gzigs kyi drung du/ sku'i bkod pa bsdu la khad kyi bka' chems su/ rgyal pos dbon

sras la bka' stsal pa/ rigs kyi bu ngas ni rgyal khrims chos bzhin du bsgyur nas sangs rgyas kyi bstan pa dar bar byas/ bod 'bangs bde ba la bkod pa yin no/ /khyod kyis kyang
nga'i rgyal srid 'di ma nyams par chos bzhin du skyongs shig /nga'i gtsug lag khang 'di gnyis kyi zhabs tog khyod kyis gyis la/ dar du chug cig /nga'i pho brang lha'i
gnas dang 'dra ba 'di'i 'dzin skyong gyis shig /nga'i btsun mo dang blon po bod 'bangs thams cad re zhing ltos pa'i pha ma lta bu gyis la/ phan pa dang bde bas khyab par
gyis shig /de nas gdung rabs lnga pa la/ /'jam dpal dbyangs kyi sprul pa ste/ /rgyal po lde zhes bya ba 'byung / /des kyang dam chos rgyas par byed/ /de nas gdung rabs gnyis
pa la/ /phyag na rdo rje'i sprul pa ste/ /rgyal po khri zhes bya ba 'byung / /des kyang dam chos rgyas par byed/ /de nas bdud kyi sprul pa ste/ rgyal po dud 'gro'i ming
can 'byung / /de yi thugs la gdon gsol nas/ lha khang bskyel zhing dam chos bsnubs/ /sde sdon 'dzin pa'i srog kyang gcod/ /chos mdzad thams cad bsad cing bcom/ /glegs
bam thams cad me la bsreg /sangs rgyas bstan pa'i dkrugs shing des/ /bla ma slob dpon bran du bskul/ /rab byung btsun pa chos dang phral/ /dge bshes rnams la shan pa bcol/
/sangs rgyas na bza' chu la bskur/ /rten gsum mchod cha rdo yis brdung / /chos kyi ming yang med par byed/ /de nas yer ba'i brag khung na/ /phyag na rdo rje'i sprul pa
ste/ /dpal zhes bya ba'i dge slong gis/ /sdig can rgyal po sgrol bar 'gyur/ /zhes lung bstan dang thugs bskyed smon lam dus su smin nas/ yer ba'i brag khung nas sgom byed
kyin yod pa la/ nam phyed na lha sa'i bstan srung dpal lha mo byung nas/ da lta

bod na grub thob khyed las mi 'dug /rgyal po glang dar mas sangs rgyas kyi bstan pa la bar gcod byas/ rgyal po sdig can gsod ran/ kho mos grogs bya yis/ snying ma chung zhig
gsungs so/ /de'i sang nye gnas la rgyu mtshan dris pas bden par 'dug nas sangs rgyas kyi bstan pa'i ched du/ rang gi srog bzhi mdo'i rtswa bzhin dor te/ rgyal po rdo ring
gi yi ger gzigs skabs drung du phyin te phyag gsum gyi dang po la mtheb sprad/ gnyis pa la mda' bkangs/ gsum pa la rgyal pa'i dpral bar mda' bsnun te bkrongs pas/ phyis
rim gyis sangs rgyas kyi bstan pa nam langs nyi shar ltar du gyur pa 'di nyid kyang / 'khrul med gter ston chen pos lung gis zin pa'i skyabs mgon rdo rje 'chang chen po
de nyid kyi thugs rje kho nar 'khums pa ste lha lung dpal gyi rdo rje'i lo rgyus dang // // ! yang slob dpon chen po dze tA ri'i rnam sprul du lung bstan mdzad pa la/ slob
dpon chen po dze tA ri'i lo rgyus bshad pa ni/

sngon gyi dus su/ rgya gar gyi rgyal po pa na pA las/ rgyal sring skyong ba'i skabs shig shar phyogs wa randrar/ rgyal phran sa na tan zer ba zhig byung / de nyid kyi btsun
mo'i mchog gzugs dang blo gros phun sum tshogs pa zhig yod/ de yang de la bla lhag tu gtsigs su byed cing / khrus byed pa lus gser gyi rus spal gyi steng du 'jog /gzhan
la mi ston par sbed pa las/ rgyal po des bram ze'i rigs kyi slob dpon snying po'i zhabs la gsang ba 'dus pa'i dbang bskur zhus pa'i yon du btsun mo de dang / rta dang / gser
dang / glang po che la sogs pa phul/ dus gzhan zhig na/ de la snying po'i zhabs kyis sras mtshan dang ldan pa zhig btsas/ lo bdun lon pa na/ bram ze yi ge slob pa'i grwar
brdzangs pas/ nam zhig na bram ze'i khye'u gzhan rnams kyis khyod ni rigs ngan yin no zhes brdegs so/ /rgyu mtshan dris pas/ khyod kyi pha ni nang pa'i bsngags pa yin
pas/ dmangs rigs kyi btsun pa gral mgor 'jog /mchod pa byed pa'i gnas skabs su rigs bzang ngan gyi dbye ba med par bsres pas so/ /de ltar mang du gtses pas/ de ngu zhing
khyim du ldog pa na/ yab kyis dris pas de ltar byung ba bshad do/ /'o na 'di dag zil gyis gnon dgos/ zhes gsungs te/ 'jam dbyangs kyi dbang bskur/ rjes su gnang ba stsal
te sgrub tu bcug pas/ lo

gcig tu nye bar song ba na/ ting nge 'dzin gyi gsal snang mched cing / grub pa'i rtags byung nas/ spyil bu'i phyi nang thams cad 'od dmar ser gyis lam gyis khyab/ mas kha zas
skyel du 'ongs pas/ de ltar mthong ste spyil bu la me shor ro snyam nas/ cho nges btab pas ting nge 'dzin sad de/ 'od kyang yal lo/ /der yab na re/ de ltar gsal snang
de la zhag bdun du bzhag na/ 'phags pa 'jam dpal dngos dang mnyam pa zhig 'ong na 'ang / cung zad bar chad du song / 'on kyang rig pa'i gnas thams cad la thogs pa med pa'i
blo gros rgyas pa zhig 'ong gsung / de ltar byung yang byung ste/ yi ge dang / bzo'i gnas thams cad dang / sdeb sbyor mngon brjod la sogs pa ma bslab par shes/ gzhan yang
rig pa'i gnas rnams la klog pa tsam dang / shin tu dka' ba rnams kyang tshar re zung re bltas pas thams cad shes te/ mkhas pa'i dbang phyug chen por gyur/ ji srid 'tsho'i
bar rten dge bsnyen yin/ yab la ji tsam mnga' ba'i gsang 'dus bde kye sogs gsan/ gzhan yang bla ma mang du bsten/ khyad par chos thams cad 'phags pa 'jam dpal dngos la
gsan par nus/ gang gi tshe bram ze snying po'i zhabs sku 'das pa'i 'og tu/ rgyal po ma hi pA la'i dus rgyal po'i sa tra ma thob pas/ yul sna tshogs su/ lha khang rnams
la phyag mdzad pa dang / paNDi ta rnams dang rig pa 'gran pa'i phyir byon te/ lan gcig kha sarpa Nar byon pa na/ sgo drung na mi g.yo ba'i sku shin tu khros pa zhig gzigs
nas/ srin po'i gzugs can 'di lta bu snyam nas ma dad pa zhig byung / mnal lam du/ thub pa'i dbang po'i thugs ka nas mi g.yo ba mang po spros nas/ gdug pa can tshar gcod
pa rmis pas/ sangs rgyas kyis thabs la mkhas pa la ma dad pa byas so snyam nas

bshags pa mdzad pas sgrol ma zhal gzigs/ khyod kyis theg pa chen po'i bstan bcos mang du gyis shig /sdig pa byang bar 'gyur ro gsungs/ de nas phyis/ rgyal po ma hA pA la'i
dus su/ pr-ikSha pu ri zhes bya ba'i gnas gzhi bzang po zhig phul/ bi kra ma shI la'i paNDi ta'i satra yang phul nas chos kyang mang du gsungs/ snyan pa'i grags pa cher byung
/ bslab btus dang / spyod 'jug /nam mkha'i snying po'i mdo sde sogs la bsdus 'grel re yang mdzad/ mdo sngags kyi bstan bcos thor bu brgya rtsa tsam mdzad do/ /de lta
bu'i slob dpon dze ta re'i dgra las rnam rgyal de nyid ni dgung lo brgya dang bcu gnyis bzhugs/ dgung lo brgyad nyid kyi thugs sras/ thog mar ma he'i rdzi bo nas shing 'khogs
pa zhig yin pa la/ slob dpon gyis 'jam dpal dkar po'i gdams ngag gnang zhing bsgoms pas/ mkhas pa chen por gyur pa paNDi ta ma ti'am/ sgeg pa'i rdo rje/ nor bu gling
pa sogs mtshan gyi rnam grangs dang ldan pa der gnang ba sogs ngo mtshar gyi rnam par thar pa rab tu gsal ba de nyid kyi sprul pa'i rol gar du gdams pa dang / gzhan du
na 7skyabs gcig rdo rje 'chang chen po de nyid kyi zhal lung rje btsun sa skya pa'i gdung rabs rin po che'i zhal skong las 'di ltar gleng bar mdzad de/ sgro mo lung pa mang
thos bsod nams chos 'phel gyi sku skyer ngos 'dzin byed cing / rang yang de yin khul gyis/ gnas gsar rjes rnam thar na'ang ham lab tshad med bris yod gsungs pa dang /
kho bos spre'u snron zla'i tshes mgor mngal bzung / dpon slob de rgyal zla'i nang du gshegs gsungs pas lo zla'i bab kyang 'grig pa dang / gang ltar gnas gsar rje'i rnam thar
na 'di ltar 'byung ste/ gnas gsar rdo rje 'chang de nyid kyis sgro mo lung pa mang thos bsod nams chos 'phel gyi

sku mdun du/ ni gu'i chos skor yongs rdzogs dang / dkon mchog spyi 'dus kyi dbang sogs gsan par phebs skabs/ dpon slob de nyid thugs nyams 'ur ba lta bu'i gsung las/ shing
glang ma'i steng du bya khyung chen babs/ khyed gnas gsar gyi dpon po khams chen de/ nged sgom chen gyi gnas su phebs pa ngo mtshar che/ zhes sogs thugs shin tu spro ba'i
gsung gleng dang / bzhugs ring gsol zas sogs mthun rkyen gya nom pa stsal bas/ rjes su'ang gnas gsar rje'i gsung las/ nga'i bla ma rmor chen rdo rje 'chang khams gsum dbang
sdud de nyid kyi sku drung du 'dug pa las/ sgro lung pa chen po sgom chen gyi bla ma'i drung du 'dug pa bza' btung mod pa byung / zhes gsungs/ ni gu'i bka' 'khrid rnams
stsol skabs shog /bzhugs g.yab na nyi grib kyi mthar rdo bas mnan nas lung gsan skabs rlung drag pos rdo lag mgo tsam zhig dpon slob kyi sku mdun du shugs drag gis lhungs
pas/ chos zhu ba tshang ma 'jigs nas gsung shor/ dpon slob ni de ma thag sku drang por bsrangs/ spyan bar snang la hrig ge gzigs nas/ a sgyu ma yin gsung ba dang mnyam
du yug gcig lta bar 'byams song bas/ chos zhu ba gzhan tsho'i thugs la ci 'khrungs ni ma shes/ gnas gsar rje'i thugs rgyud la sgyu ma lta bu'i ting nge 'dzin khyad par
can zhig de dus 'khrungs par mngon te/ gsung las/ ngas ni de skabs sku mdun du chos gang zhus pa las de dus bogs che ba byung gsungs/ 'thon phyag skabs gnas gsar rje'i mgul
la/ me long gi rgyab la rnal 'byor dbang phyug birWa pa'i thun mong gi srung ba'i skabs kyi sku'i rnam 'gyur gyi ri mo yod pa zhig gsol/ phyag g.yas lcags kyi rdo rje
'phyar ba'i stangs ka /g.yon lcags phur thur du gnon pa'i phyag rgya mdzad

du bcug nas/ dar cig de skad la bzhugs shing / khyed mgon po bsod nams mchog ldan gyi rnam sprul yin pas/ sgom chen gyi rten 'brel zhig bsgrigs pa yin no/ /brda don 'di la
gnas gsar rje rang ci yang mi gsung yang / kho bo'i bsam tshod la ni/ srung ba thun mong ba'i sku zhal nang bstan du yod pa de/ gsung ngag tshogs slob gnyis ka'i bdag po
mdzad pa'i brda dang / de'i phyi me long g.ya' dag yod pa de/ rig gnas sogs shes bya thams cad me long nang gi gzugs brnyan ltar mkhyen pa'i brda dang / de mgul du btags
pa de/ chos 'khor bsam gyis mi khyab pa bskor ba'i brda dang / phyag g.yas lcags rdor 'phyar ba de/ rdo rje theg pa'i bstan pa'i srog shing sra brtan 'dzad cing / thabs kyis
phyogs su lhung ba'i bdud kyi bar cad thams cad la/ thugs bag mi tsha ba'i brda dang / g.yon lcags phur thur mnan de rdo rje phur pa'i chos skor gyis mtshon gsang chen
snying ma'i ring lugs kyi sgo nas/ snyigs dus kyi phung 'gong thams cad gnon pa dang / khyad par nged rang nas rje btsun sa skya pa'i zab chos phur pa'i smad las drag po
sgrol dbang gi thog ma de/ gnas gsar rdo rje 'chang la 'bul thub pa'i rten 'brel yin nam snyam/ zhes dang / rnam thar de nyid gsung rtsom grub la khad grub dbang sgro lung
pa chen po mang thos bsod nams chos 'phel gyi dbu skra dang / bcu shad lung / 'dra sku che chung gam du 'byor ba sogs dpyod ldan gyis bltas na gang yin shes par 'gyur/
zhes sogs gsungs pas grub dbang sgro lung pa mang thos bsod nams chos 'phel gyi rnam sprul du/ zhal bzhes 'khrul pa med par la bzlas pas so/ /gzhan yang rje nyid kyi gsung
rtsom mgon de'i rnam thar las/ shing pho spre'u'i lo tha skar zla ba brjes chen yab sras

kyis byin gyis brlabs pa'i dus chen khyad par can dang nye bar sbyar skabs/ rmi ltas su gdong dga' chos sde'i tshogs dpon bgyis te cho ga phyag len la zhus dag sogs brtse ba'i
bslab bya bgyis pa dang / 'jam mgon a mes zhabs kyi bka' shog zhig lag tu 'byor bar/ khyod la gzhan zer ma dgos/ bdag chen rdo rje 'chang gi bdud rtsi ril bu sgrub tshul
sogs tshigs bcad 'di nang na gsal yod do gsungs pa bzhin bltas pas/ blo gros rgyal mtshan zhes pa'i mtshan kho na la gras pa'i tshigs bcad sum cu rtsa grangs tsam yod
pa zhig byung ba dang / rin chen sgang bla brang gi gdung rabs kyi sku rgya nag 'jim bzo ma la gzungs phul ba bcas shar bas brag rtsa rjes/ rje 'di'i 'khrungs rabs kyi skabs
su/ bdag chen rdo rje 'chang gi rnam sprul yin par gsungs pa de gsal 'debs yin 'dra/ zhes gsungs shing / des na sgro lung pa chen po de nyid ni/ rje btsun sa skya pa'i
snyan brgyud gdams pa rgya mtsho'i mnga' bdag /bdag chen rdo rje 'chang chen po dang / grub pa'i dbang phyug thang stong rgyal po sogs kyi zlos gar du/ de nyid kyi rnam
par thar pa shin tu gsal bas na/ bdag chen blo gros rgyal mtshan de nyid ni/ rje btsun sa skya pa chen po kun dga' snying po dang ngo bo gcig pa gong gi rtogs brjod yid
'phrog utpal do shal du bsnyon med gsal zhing / de lta bu'i bla ma sa skya pa chen po ni brda byang chub sems dpa'am/ byang chub sems dpa' sbyin pa dpal gyi yang srid yin
pas na/ rtsa ba'i sprul gzhi 'phags mchog 'jig rten dbang phyug nyid yin la/ thang stong rgyal po nyid kyang thugs rje chen por grub pa ni/ grub chen nyid kyi gter lung
las/ zhi ba thugs rje chen po dang / /drag po khro rgyal rta mgrin gnyis/ /dbyer med gcig tu sprul pa las/ /sku yi cha lugs zhi ma khro/ /zhes gsungs shing / gzhan yang
'ga' zhig bu ston rin po che dang / bla ma dam pa

sngags 'chang grags pa blo gros sogs kyi rnam sprul du byed kyang rje rdo rje'achang gis zhal bzhes gsal por mdzad pa ni ma mthong zhing min pa yang ma grub pa ni/ spyir sangs
rgyas dang byang sems chen po rnams ni/ dbang bcu dang / sprul bsgyur la mnga' brnyes pas gang 'dod du skye ba len nus shing / de yang gcig nyid mang por sprul pa dang
/ chung ngu chen por bsgyur ba sogs nus pa ste/ sambu Ti las/ kha cig tu ni byang chub chen po'i lam/ /kha cig tu ni byang chub spyod rjes 'brangs / /kha cig tu ni byang
chub mngon byang chub/ /ces dang / brtag gnyis las/ 'chad pa po nga chos kyang nga / /rang gi tshogs ldan nyan pa nga / /zhes sogs mang du gsungs pa ltar/ zhing khams la
lar dkyil 'khor gyi 'khor lo'i snang brnyan dang / la lar mdzad pa bcu gnyis kyi tshul ston pa'i sangs rgyas la sogs pa mtha' gcig tu ma nges pa'i sprul pa bsam gyis mi
khyab pa'ang / bla ma sa skya pa chen pos tshar khar lo gsum khrid bskyangs pa/ gung thang du mal gyi nye gnas mdzad pa/ 'bring mtshams su rab gnas mdzad pa/ zangs sdong
du lam 'bras gsungs pa/ sa skyar bzhugs nas lam 'bras gsungs shing bla ma gong ma'i dgongs rdzogs mdzad pa/ shab sgo lngar chos 'khor bskor ba ste sku'i bkod pa mi 'dra
ba drug dus gcig la bstan cing / de bzhin gzugs sku bsdu ba'i tshe yang / bde ba can/ po Ta la/ au Dyi na/ gser mdog can sogs su gshegs pa'i bkod pa mi gcig pa bzhi cig car
ston par mdzad pa sogs so/ /gzhan yang 'gro ba lha dang bcas pa'i skyabs dang mgon dang dpung gnyen dam pa de nyid ni/ jo bo bka' gdams pa rnams kyi rnam thar lhur bzhes
lta bu'i/ khengs bskyung gi gsung kho na 'byon pa ni 'di lta ste/ kho bo sa skya bdag por ma skyes par dmag dpon kho na yin/ dbus gtsang dus 'khrugs skabs kyang / ngam

ring phyogs nas yin no snyam pa'i mi zhig pha gzhis la chags bzhin du dmag la 'gro dgos de/ nya mo hob thag gis 'dzin char thogs nas/ rkang pa g.yon pa'i nya gzhug tsam du
me mda' phog pas rkyen byas lnga lam du song / de nas yab rje grub pa'i dbang phyug de nyid kyis/ gdul bya khyad par can du dgongs te rigs sras su bskrun par mdzad mod/ sngon
byon dam pa rnams kyi zhabs 'og gi rdul phran tsam yang mi pher/ rtsing spyod sna tshogs ni sngar sa skya pa'i gdung rabs la ma grags pa byas/ bsod nams kyi bgo skal
du thob pa la bla ma rdo rje 'chang gsan rgya can mang pos rjes su bzung bas/ thos rgya ni chen po yod/ bsam sgom gnyis ni gsang sngags nyer mkho la phran bu las/ sde snod
rgyud sder sbyangs pa cher med/ rig gnas sogs ni mthong thos tsam yin/ klog gyo le ba zhig shes/ yi ge ni khungs ma byang shing la sbyangs pa min/ khungs med kyi rtsal
yig ni brda don pher tsam zhig shes/ yi dam chos srung gi bsnyen sgrub mang po ni nges shes 'drongs pa song / bla ma rnams kyi khral 'bab chos 'chad ni chung ngu nas byas
pas/ dbang byin rlabs rjes gnang 'khrid lung sogs yin la min la de 'dra thogs med yod/ rtsod pa'i rig par ma sbyangs kyang babs kyi rig pa ni rtsod shugs shin tu che ba
yod/ rtsom bsgrigs kyi pusti mkhas grub kyis gzigs par 'os pa dang mi 'os pa'i tshig tu ma byas pa bod bcu gcig bcu gnyis su longs pa yod 'dra/ thos bsam sgom gsum dang
'chad rtsod rtsom gsum ha lam de ka yin/ gzhan yang sngon gyis mkhas pa dag gis/ rkang rjes dang lag rjes kyi grub rtags med/ sku rjes kyi sngo lo phyar ma myong / zhes gsungs
pa yin pas/ grub rtags kyi ngo mtshar ma mchis kyang / sngo lo ma phyar tsam e yod/ ces yang yang bka' stsal pa rnams ni khengs bskyung ba dam pa'i

rnam thar kho na'i gsung ste/ dpyod ldan gzur gnas rnams kyis brtags tshe/ chos bcu pa'i mdo las/ du ba las ni mer shes dang / /chu skyar las ni chur dpog ltar/ /byang chub
sems dpa' blo ldan gyi/ /rigs ni mtshan ma dag las shes/ zhes dang / 'jam mgon bla ma sa skya paNDi tas/ du bas me bzhin rnam thar la/ /nang gi yon tan legs brtags te/ /zhes
sogs la brtags shing dpyad pas khengs bskyung gi gsung yin min blo ldan rnams kyis dgongs zab mchog tu bsti ba zhu/ smras pa/ ngag dbang kun la dga' ba'i blo gros gtam/
/sangs rgyas bstan pa'i rgyal mtshan rtser bsgrags pas/ /dpal ldan bzang por mnga' gsol mA li kaH /sras bcas rgyal bas shis brjod char du snyil/ /skyob kun thugs rje'i
sgyu 'phrul mkha'i nor bu/ /skye dgu'i bsod nams shing rta'i 'khor lo yi/ /'dun khang yangs por bskyed 'di phan bde'i bstan/ /'dab stong dgod pa'i gnyen du yang yang brel/
/de lta'i gzugs sku'i ngo mtshar ri mo ni/ /gdul bya'i blo mtshor nor bu chu shel la/ /sna tshogs kha dog tshon gyi rten 'brel dbyibs/ /cir snang sgyu ma'i rol rtsed
e ma mtshar/ /zhes kyang smras so// // ! gnyis pa de nyid gnas dang rigs rus cho 'brang phun sum tshogs par gzigs te phebs tshul la/ gnas phun sum tshogs pa dang / rigs rus
cho 'brang phun sum tshogs pa dang ldan pa'i gdung rabs byon tshul/ gdung rabs rnams kyi nang nas skabs su bab pa gang nyid yum gyi lhums su zhugs te sku ji ltar bltams
pa'i tshul dang gsum las/ dang po la/ gnas mchog 'di nyid dang zhar byung rje btsun gong ma lung bstan tshul dang / bod kyi rdo rje gdan dpal ldan sa skya 'di nyid bstan
rtsis dang sbyar te btab tshul gnyis las/ dang po ni/ sngon gyi dus su dpal ldan sa skya 'di nyid ma 'ongs

pa na/ skye dgu kun gyi bsod nams gsog pa'i zhing mchog tu 'gyur bar gzigs te/ au Di yA na'i slob dpon chen po padma saM bha wa zhes/ rgyal ba nyid las lhag par 'byung ba'i
lung bstan brnyes pa des/ sa skya mi 'gyur ba'i gzer bzhi zhes rdo rje phur bu lta bus mchod rten bzhi mdzad pa/ dus phyis sngags 'chang bdud kyi stobs 'phrog ngag dbang
kun dga' rin chen gyis/ de dag gzungs gzhug tu mdzad de/ phyi nas de dang 'dra ba'i zhabs tog bsgrubs nas deng sang gi bar du kun gyis spyod yul du gyur pa 'di rnams dang
/ chos kyi rgyal po khri srong lde'u btsan gyi sku thog la/ sangs rgyas sman bla'i rnam sprul/ g.yu thog yon tan mgon por mkha' 'gros lung bstan bzhin/ 'jam dpal gyi sprul
pa grub thob yon tan dpal bzang po sa skya'i dan stod du mjal zhing / deng sang gdan sa chen po chags yul 'dir/ de skabs klu shing gra ma ka gdung nyan pa sogs nags tshal
gyis gang ba'i khrod du/ byang sems dang paN grub rnams chos kyi bgro gleng mdzad pa gnyis char gyis gzigs shing / 'jam dpal gyi sprul pas sman bla'i sprul pa la/ ma
'ongs pa na 'khon gyi dgon pa 'byung bar lung bstan tshul gyi lo rgyus g.yu rnam bka' rgya ma par mar shin tu gsal ba dang / yang lha bla ma ye shes 'od dang / lha btsun
byang chub 'od de chos rgyal khu dbon gnyis kyi thugs bskyed la brten/ phyi dar bstan pa'i nyi ma jo bo rje dpal ldan a ti sha rgya gar nas spyan drangs te/ mnga' ris stod
sogs su lo 'ga' bzhugs nas/ rim gyis bshes gnyen 'brom ston pa sogs kyis spyan drangs/ dbus su pheb lam 'brong ngur la zhes deng sang gi bar du'ang sgra bshad ma nyams
pa 'di'i rtser byon pa dang / dpon po ri 'di'i ngos la 'brong gnyis rtswa za zhing / ngur sgra 'byin pa gzigs pa bzhin 'khor rnams la bka' stsal/ de ci'i ltas lags

zhus pas/ ma 'ongs pa'i dus su ma hA kA la gnyis der phrin las mdzad pa'i ltas su 'dug gsungs te/ deng sang dpal sa skya pa'i chos skyong gur zhal gnyis la mdzad pa 'di lung
bstan/ de nas phyag 'tshal sgang du phebs pa dang / chibs bshol nas mchod pa shoms gsungs te sa dkar logs la phyag mchod rgyas par mdzad/ de ltar mdzad pa ci lags zhus
par/ khyed kyis ma mthong ngam/ sa dkar po pha gi'i logs la dhIHyig bdun dang hUM yig gcig rnams 'dug pa la phyag mchod byas pa yin gsungs/ de ci'i ltas lags zhus pas/ ma
'ongs pa'i dus su/ 'jam dbyangs kyi sprul pa bdun dang / phyag na rdo rje'i sprul pa gcig ste brgyad rnams gnas pha gir byon nas 'gro ba'i don mdzad pa'i rtags su 'dug /ces
gsungs te lkog gyur rjen par gsal ba'i lung gis bsngags par mdzad pa dang / gzhan yang ye shes kyi mkha' 'gro ma rdo rje bdag med mas dngos su rjes su bzung bas sa drug
gi rtogs pa brnyes pa/ 'jigs bral stobs kyi mgon po bi rU pa nyid kyis/ mon grog nas 'bal grog gi bar skyil krung gcig gis khyab par mdzad nas/ gnas 'di nga dbang zhes
'phags mchog phyag na padma brtse chen kun dga' snying po nyid la zhal mngon sum du bstan nas lcags ri mi 'da' ba'i gser chos bzhis mtshon/ rgyud sde bdun cu rtsa gnyis
kyi gdams pa rnams stsol ba dang chabs gcig byin rlabs kyi ngo mtshar bkod pas khyab par mdzad pa dang / gzhan yang ma gcig lab kyi sgron mas/ sa dkar logs kyi nel thang
skya mo der/ /tshangs pa'i rigs can lha yi sras kyis bzung / /zhang zhung yul rnams lha sder btsud pa yong / /rten gsum pho brang bstan srung der gnas te/ /'jam dpal rnam
sprul gzugs bzhis 'gro ba 'dren/ /khyad par lhag par mi g.yo'i sprul pa ni/ /dpal gyi mtshan

can mtshan ldan skyes bu 'byung / /mu stegs btul nas shAkya'i bstan pa rgyal ba ste/ /bstan bcos nyams pa gso dang bstan pa'i ba dan nam mkhar 'phyar/ /bstan pa mi nub bstan
pa'i rgyal mtshan 'dzin/ /bstan pa'i rgyal mtshan dam pa de 'dra 'byung / /zhes gnas dang gang zag shin tu gsal bar bstan pa dang / der yang ma zad rgyal dbang padma ka
ras/ klong gsal mkha' 'gro snyan brgyud kyi lung bstan las/ kun dga' snying po sa skya lotstsha dang / /bsod nams rtse mo grags pa rgyal mtshan zhes/ /rigs gsum mgon po'i
sprul pa gtsang du 'byung / /zhes dang / sa skya lotstsha kun dga'i ming / /'phags pa'i ming can gnyis byung nas/ bod khams sems can bde la phan/ /sangs rgyas bstan pa
lnga bcu 'dzin/ /'jam pa'i dbyangs kyi sprul pa yin/ /zhes sogs mang du gsungs kyang spros pa cher spangs te/ gnad thog tu dril nas 'dir cung zad smos pa'ang dgos pa bla
na med pa dang ldan pa'o/ /smras pa/ rtsod bral lung gi pho nya'i bden pa'i gtam/ /yon tan mngon par gsal ba'i tha tshig ni/ /rdzogs par chud pa'i rab dkar nor 'dzin ma/
/grom stod gnyis 'thung sa 'dzin lto bar bstan/ /sgrib bral mngon shes spyan lnga'i lam po cher/ /'byung 'gyur rten 'brel dge ba'i mtshan ma'i gzugs/ /byed pos ngal bas lhur
blangs bgyis min par/ /grub 'di gzur gnas blo mtshor ngo mtshar gyi/ /snang ba 'bar bar 'dzin na rten brten pa/ /ya mtshan phyur por lud pa'i khong seng la/ /che dgu'i
thor tshugs dbang med 'dud pa'i zhing / /stug po bkod pa'i do zlar 'di na mtho/ /zhes kyang smras so// // ! gnyis pa bod kyi rdo rje gdan dpal ldan sa skya 'di nyid bstan
rtsis dang sbyar te btab tshul ni/ spyir bstan rtsis la mdo rgyud nas gsungs tshul tha dad pa'i dbang gis/ mkhas pa rnams bzhed srol mi mthun

pa mang na yang / 'dir ni/ daMShtrA se nA'i 'bum TIkka dang / dbyig gnyen zhabs kyi gnod 'joms/ slob dpon 'jam dpal grags pa sogs kyi bzhed pa bzhin/ mkhas pa phal mo che lnga
stong du 'thad par bzhed pa dang / de bzhin sangs rgyas kyi 'khrungs rtsis kyang mi mthun pa mang yang / rje btsun sa skya pa'i dgongs pa ni/ lugs kyi bstan bcos zhes
bya ba las/ g.yul bstan 'og tu nyis stong dang / dga' byed 'og tu brgyad brgya zhes sogs bshad pa bzhin/ rtsod dus kyi rgyal po skya bseng mched lnga'i gcen g.yul brtan
gyis bcos gnyis stong nye ba'i tshe/ bcom ldan 'das shAkya'i rgyal po sa pho 'brug la bltams shing / brgyad bcu me phag la gshegs/ de nas brgya dang so bdun na/ dga' byed
'byung zhes/ rtog ge 'bar bar bshad pas/ slob dpon rin po che bsod nams rtse mo dang / 'jam mgon sa skya paNDi tas 'di la brten nas bstan rtsis brtsams par bzhed cing /
des na lnga brgya pa phrag bcu las/ dang por dgra bcom/ gnyis par phyir mi 'ong / gsum pa rgyun zhugs te ye shes khong chud kyi le'u gsum/ de nas lnga brgya pa phrag gsum
la rim bzhin/ shes rab/ ting 'dzin/ tshul khrims bslab pa gtsor ston gsum la sgrub pa'i dus kyi le'u zer/ de nas lnga brgya pa phrag gsum la/ mngon pa/ mdo sde/ 'dul ba
rnams ston pa mang du 'byung bas na/ lung gi le'u gsum/ bcu pa lnga brgya tha ma la rab byung rtags tsam ma gtogs lta spyod rnal ma med pas rtags tsam 'dzin pa'i le'ur bzhed
pa las/ mngon dus kyi lnga brgya pa phrag gcig gi steng nas nyis brgya dang lnga thim/ drug tu sleb pa rab byung dang po'i nang gi bag med ces pa chu mo glang gi lo'i
khrums zla'i yar tshes la/ bod kyi rdo rje gdan dpal ldan sa skya 'di nyid/ 'khon ston dkon

mchog rgyal pos 'debs par mdzad do/ /de yang 'dzam gling na 'gran pa'i zla thams cad dang bral ba lus can bsod nams gsog pa'i rten gyi gtso bo jo zhal rnam pa gnyis kyi nub
phyogs/ 'phags pa'i gnas brtan yan lag 'byung gi bzhugs gnas ti se gangs kyi shar phyogs/ kha ba can gyi sa'i cha 'di la dum bu gsum du gnas pa'i bar gyi cha ru bzhi las/
ru lag gi sa'i cha gtsang stod grom pa/ yul gyi khyad par dge brgyad dam dge bcu tshang ba sogs te/ stag tshang lo tstsha bas/ dge brgyad dge bcu sogs kyi bshad pa'i mthar/
kun tshang dpal ldan sa skya bzhin/ /zhes gsungs pa ltar/ bla ma mnyam med pas/ rdo rje'i rang bzhin rdo rje'i gdan las byang gi 'dabs chags sa yi snying po dpag tshad
bcu phrag bcu bgrod pa/ /zhes rdo rje gdan las byang phyogs su dpag tshad brgya bgrod pa'i gnas/ yang de nyid kyi gsung las/ shar ri 'gro ldan spyi gtsug ltar mtho lho
na rta mchog rgyug lta'i chu/ /nub ri mtshan ma rma bya'i mdongs ldan byang gi lhun po 'dab bzang ri/ /ri dwags rgyal po bzhad pa'i gdong can dbus kyi sa 'dzin dpal kun
'dzin/ /de phyir rgyal ba'i gdan sa mchog 'di byang chub snying po ma lags grang / /zhes gsungs pa ltar/ shar ri brag chung glang po che'i spyi gtsug ltar mtho ba/ lhor grum
chu rta mchog rin po che ltar rgyug pa/ nub chu mig rdzing kha rma bya'i mdongs dang ldan pa/ byang dpon po ri mkha' lding gi gshog pa ltar rgyangs pa/ dbus kyi sa dkar
logs 'di ri dwags kyi rgyal po mngon par 'gying ba dang 'dra ba/ tsha zer dbang po 'char snga zhing nub bul ba/ lho phyogs kyi ri rin po che'i phung po brdal ba lta bu/
jo mo stag 'tsher gdugs kyi dbyibs su yod pa sogs bkra shis rtags brgyad/ gnam 'khor lo rtsibs brgyad/ sa padma 'dab brgyad sogs

dge mtshan thams cad dang ldan pa'i gnas so/ /de dag gi don bsdu na/ dbang phyogs sa 'dzin lag ldan myos bum rtser/ /'gro 'dren dpa' bo mi bskyod rdo rje'i zhabs/ /lho phyogs
bzang po'i rta mchog kha 'bab rgyun/ /rin chen 'byung ldan phrin las dpal du che/ /yid 'phrog chu lha'i phang par 'jug sgra can/ /ne'u gseng g.yu ngogs bkra shis ke sgras
'phyo/ /'od mtshan 'gro ba dpag med 'dren pa'i mgon/ /ma chags padmar ngal 'tsho gnod sbyin phyogs/ /mkha' 'gro'i dbang phyug lus skyes rdzogs pa'i khrod/ /sa skyob spo
la don yod grub pa'i sku/ /'jigs med ri dwags dbang po 'gying ba'i sa/ /dpal ldan rdo rje 'chang gi bsti gnas lags/ /zhes kyang smras so// // ! gnyis pa rigs rus cho 'brang
phun sum tshogs pa dang ldan pa'i gdung rabs byon tshul bshad pa ni/ khri brgyad stong pa las/ de la byang chub sems dpa' sems dpa' chen po'i rigs phun sum tshogs pa
gang zhe na/ byang chub sems dpa' sems dpa' chen po'i rigs chen po dag tu skye ba ste/ de ni byang chub sems dpa' sems dpa' chen po'i rigs phun sum tshogs pa yin no/ /de
la byang chub sems dpa' sems dpa' chen po'i cho rigs phun sum tshogs pa gang zhe na/ byang chub sems dpa' sems dpa' chen po rgyal rigs shing sA la chen po dag dang / bram
ze'i rigs shing sA la chen po dag tu skye ba ste/ de ni byang chub sems dpa' sems dpa' chen po'i cho rigs phun sum tshogs pa yin no/ /de la byang chub sems dpa' sems dpa'
chen po'i rus phun sum tshogs pa gang zhe na/ rigs gang las sngon gyi byang chub sems dpa' sems dpa' chen po dag byung bar gyur pa ste/ de ni byang chub sems dpa' sems
dpa' chen po'i rus phun sum tshogs pa yin no/

/zhes gsungs shing / des na sngon gyi mkhas pa rnams/ bod 'dir bram ze'i rigs su gsal ba ma byung bas/ rgyal rigs/ rje rigs/ dmangs rigs gsum du 'du bar bshad pas/ dkon pa
rje gung stag gam dpal bo che zhes/ chos kyi rgyal po khri srong lde'u btsan gyi nang blon de nyid kyis ni/ zhang blon rje'u rigs su bshad pa'ang yod mod/ gzugs khams lha
gnas gsum pa 'od gsal nas gnam gyi lha mched gsum byon pa'i bar pa las mched pas lha rigs gtsang ma 'gran bral nyid du 'khums shing rus ni rigs ma nyams pa'i pha de'i brgyud
pa las byung ba ste/ des na gang gi lha rigs gtsang ma gang las byung bar gyur pa'o/ /cho 'brang ni zhang po khungs dang ldan pa la 'jug ste 'og tu 'chad lags/ don de
dag la dgongs nas ngor chen thams cad mkhyen pa dkon mchog lhun grub kyi gsungs las/ mi shes gdol pa'i phrug gu phongs pa yi/ /'khor gyis bteg la 'jig rten 'dren pa zhes/
/smig rgyu 'bab chur sgrogs pa'i grag stong sgras/ /'jig rten yangs por byed dang 'di mi mtshungs/ /zhes kyang bsngags par mdzad do/ /de yang gnam lha mched gsum 'byon
nas kyang yul mtho zhing gtsang ba mnga' ris stod kyi sa'am lo rgyus 'ga' zhig na byang gi shel tsha rgyal mo'i gangs 'gram du byon par yang bshad pas/ gcung po g.yu ser
sras bzhi byon pa yab bcas lha yul du gshegs/ bar pa g.yu ring dang dmu bza' ldem bu las/ sras ma sangs spun bdun byon pa'i gcen drug yab dang bcas kyang lha yul gshegs/
bdun pa ma sangs spyi rje dang thog lcam 'ur mo'i sras dpa' bo stag /de dang klu lcam dra ma'i sras stag po 'od can te 'di rnams bar snang la bzhugs par bzhed/ /de dang
mon bza' 'tsho morgyal gyi sras g.ya' spang skyes rnams ni lha'i gdung rabs so/ /des srin po

skya rengs khrag med bsad/ chung ma g.ya' 'brum si li ma phrogs te khab tu bzhes pas/ lha dang srin po 'khon pa'i bar du 'khrungs pa'i sras 'khon bar skyes/ de dang btsan bza'
lcam bu sgron gyi sras dkon pa rje gung stag gam 'khon dpal po che/ de dang rlangs bza' ne chung ma'i sras gcen klu dbang dang / gcung rdo rje rin chen/ phyi ma'i lcam
'gro bza' g.yang lon skyid la/ sras bdun byon pa'i gcen drug las/ che ba mang yul/ de 'og gung thang / de 'og srad dang / de 'og gnyal lo ro/ de 'og myang shab rnams las
sku brgyud 'phel yang ngos 'dzin dang bral zhing bdun pa'i sku brgyud ma 'khrigs sde gsum du grags/ drug pa shes rab yon tan g.ya' lung du bzhugs/ sras gnyis kyi chung
ba khab so stag tu byon pa las/ la stod byang gi 'khon tsho rnams 'phel bar bshad/ che ba yon tan 'byung gnas la sras gsum byon pa'i gras tshul khrims rgyal po ste/ de la
yang sras gsum gyi bar pa brdal gyi chang tshang du byon/ thog mtha' gnyis g.ya' lung du bzhugs pa'i che ba gtsug tor shes rab la sras bdun gcung dang bcas la 'khon tsho
brgyad du grags pa'i lnga pa dge skyabs shab tu byon pa'i sras gnyis kyi gcung las shab stod kyi 'khon tsho gyes/ gcen po dge mthong sras bal po/ /de sras shAkya blo gros/
de sras shes rab tshul khrims dang / dkon mchog rgyal po gnyis las/ shes rab tshul khrims yan 'khon gyi gdung rabs gsang sngags snga 'gyur gyi bdag po/ grub pa'i sa la
zhugs te brag la phur pa 'debs pa dang / rnga la chibs nas nam mkhar thogs med phebs pa sogs rdzu 'phrul bsam gyis mi khyab par ston par mdzad pa sha dag go /'khon ston
dpal po che nas shes rab tshul khrims bar dbu bla ma nges shing / 'on kyang klu dbang sku mched ni/

mkhan chen zhi ba 'tsho dang / slob dpon rin po che padma'i zhal slob yin cing / phyi ma 'khon dkon mchog rgyal po shing khyir 'khrungs nas re dgu chu rtar gshegs pa des/ bzhi
bcu chu glang lor dpal ldan sa skya btab/ yab dang / gcen po/ khyin lo/ 'brog mi/ se kun rig /'gos lo/ shes rab gsang ba/ rma lotstsha/ mal lo/ ba ri ba/ kha'u pa sku
mched/ 'khon sgyi chu ba/ skyu ra a seng sogs las gsan pa rgya mtsho'i pha mthar son cing / gur zhang mor chu spre'u lo yab nga dgu'i thog sa chen kun dga' snying po 'khrungs
nas re bdun sa stag gshegs/ de'i dbu bla ni/ 'jam dbyangs/ sgrol ma/ mi g.yo ba/ birWa pa/ nag po pa/ ga ya dha ra/ nags khrod pa/ ko tra li/ yab dkon mchog rgyal po/
ba ri ba/ brang ti dar ma snying po/ dge bshes khyung / khyung rin chen grags pa/ dpal me dig pa/ mes lhang 'tsher/ kha'u pa/ sgyi chu ba/ mal lo/ spu hrang lo chung /
skyu ra a skyabs/ padma shrIH /dznyA na badzra/ bha dra rA hu la/ dge bshes rngog /zhang ston chos 'bar/ dpal sga lo sogs lha mi'i dam pa du ma las/ yongs rdzogs bstan pa
rin po che'i mnga' bdag tu bzhugs pa de'i btsun mo dang po tsha rong jo lcam phur mor/ kun dga' 'bar dang gnyis pa tsha rong 'od sgron ma'i sras/ slob dpon rin po che bsod
nams rtse mo/ rje btsun rin po che grags pa rgyal mtshan/ dpal chen 'od po ste gsum byon zhing / zhal slob kyang phyag chen thob pa gsum/ bzod pa thob pa bdun/ gzhon
nu'i sar gnas gcig /gzhan yang dpal chen sga lo/ byang sems zla ba rgyal mtshan/ dpal phag mo gru pa/ sgom pa rta rgan phag ston/ rgyal tsha tal phug pa/ dbyar ston sbum
pa/ gshen rdor seng / gshen dgon dkar ba/ zhang ston gsum thog pa/ zhang ston spe dmar ba/ brag dmar gzhu/ skyur

a skyabs/ a seng / ne co sbal ston/ lho brag dkar ston/ mdzangs ston mdza' ne/ bsod nams rdo rje/ gnyag ston dbang rgyal/ rgya sgom tshul khrims grags/ mi nyag ston pa/ khams
pa sga theng / 'a 'u ma sogs te shar phyogs rgya mtsho'i mtha' klas pa'i dam pa rnams thugs rje che ldan de yi slob brgyud du grags pa lags/ de sras dpal chen 'od po yab
nga dgu lcags rtar 'khrungs shing / nga bzhi chu phag la gshegs pa de'i lcam gar phu nyi khri la 'jam mgon sa skya paNDi chen po dang / bzang tsha bsod nams rgyal mtshan
gnyis byon pa las/ phyi ma yab so lnga shing 'brug la 'khrungs shing / nga drug sa phag la gshegs pa de nyid la btsun mo lnga las/ dang po tsha sna kun skyid kyi sras
su 'gro ba'i mgon po chos rgyal 'phags pa dang / 'gro mgon phyag na rdo rje gnyis bltams/ phyi ma'i btsun mo mam gal/ chos 'bum/ zha lu mkha' 'gro 'bum gsum las phyi ma'i
sras dharma pha la/ de'i lcam dpal stag gnyis kyi phyi mar ratna bha dra bltams/ bzang tsha'i btsun mo gnyis pa chu mdo mar rin chen rgyal mtshan lcam bcas byung / gsum
pa gung thang lha gcig mdzes mar bsod 'bum dang nyi 'bum zhes lcam gnyis dang / bzhi pa g.ya' lung hor lcam la'ang sras mo gcig /lnga pa mdzes ma'i nye gnas rdo rje ldan
la yab nga lnga sa khyir ye shes 'byung gnas 'khrungs shing / so bdun shing khyir gshegs pa de'i btsun mo khab smad 'bum mer yab nyer lnga chu khyi la/ bdag nyid chen po
bzang po dpal bltams shing re gsum shing byir gshegs pa der sman rtse ma dang / lung phud btsun mo drug ste bdun gyi sman rtse'i sras chung ngur gshegs/ lung phud dang po
rgyal po'i lcam mu dgan gyi sras su bsod nams bzang po lcam sring gnyis/ bsod nams bzang po'i btsun mo buddha gan gyi sras su ratna bha dra bcas/ lung phud gnyis pa mang

mkhar sogs sbe ngang mor/ ti shri kun dga' blo gros byon pa ste spyi la dbang bsgyur gyi gdung rabs sras su grags pa rnams so// // ! de las gyes pa gzhi thog bla brang gi gdung
rabs ni/ lung phud gsum pa glang mtshon spe ma nam mkha' rgyal mor/ yab zhe bzhi pa shing sbrul lor mkhas btsun nam mkha' legs pa 'khrungs shing / so dgu chu lug la
gshegs pa des/ yab dang mkhas pa nor bzang dpal sogs bsten cing / zhal slob chos rje bla ma dam pa sogs so/ /nam mkha' bshes gnyen dang nam mkha' rgyal mtshan rnam gnyis
ni de'i gcung ngo / /mkhas btsun chen po'i btsun mo ngam ring khang gsar ma dge 'dun 'bum la/ yab so lnga sa yos lor kun dga' rin chen 'khrungs shing / re gcig sa yos la
gshegs pa de'i dbu bla ni/ chos rje bla ma/ mnyam med grags rgyal/ zhang ston dbang phyug rgyal/ mgon rgyal/ 'jam sngon/ gung ru sogs bsten cing zhal slob kyang mang du byung
'dra/ btsun mo gnyis kyi dang po nyi thog nam par blo gros rgyal mtshan 'khrungs shing / de'i btsun mo sa skya rgyal mo skyid la kun dga' dbang phyug bltams/ btsun mo
gnyis pa mnyam med dpon mo ma gcig dge ma la grags pa blo gros/ kun dga' blo gros/ gzhan yang lcam gcig bcas 'khrungs shing / grags blo'i btsun mo brag dkar mar blo gros
dbang phyug 'khrungs pa rnams ni/ gzhi thog bla brang ba'i gdung rabs su grags pa'o// // ! de nas bla brang rin chen sgang pa'i gdung rabs ni/ lung phud btsun mo drug pa
zha lu gzhon 'bum gyi sras su kun dga' nyi ma/ don yod rgyal mtshan/ bsod nams rgyal mtshan te sku mched gsum las/ don yod rgyal mtshan yab nyer dgu lcags khyir 'khrungs
shing / /so lnga shing sprer gshegs pa des yab dang / bsod nams grags pa/ dpal ldan seng ge /grags pa seng ge /spang lotstsha ba/ bsod

nams dpal/ rgyal sras thogs med/ chos dpal bzang sogs bsten nas tshogs chos gsungs pas/ zhal slob kyang shin tu mang ba de'i btsun mo zha lu ma yon tan dpal 'bum gyi sras su
nyi ma rgyal mtshan dang / zla ba rgyal mtshan gnyis bltams pa'i phyi ma la bla chen kun dga' rgyal mtshan zhes grags pa de yab so lnga shing sprer 'khrungs nas/ sa khyi
don lngar gshegs pa de'i dbu bla ni/ chos rje bla ma/ mnyam med grags rgyal sogs bsten cing zhal slob sa bzang 'phags pa dang / theg chen kun dga' bkra shis sogs so/ /btsun
mo zha lu ma nam mkha' rgyal mor yab nga lnga sa stag lor 'jam dbyangs nam mkha' rgyal mtshan 'khrungs shing / don lnga pa chu 'brug lor gshegs pa des yab dang / theg
chen rje/ bsod nams rgyal mchog /rdo rje rgyal mtshan sogs dbu blar bsnyen cing / de'i gcung bdag chen zhwa lu ba bsod nams rgyal mtshan lcam mo gnyis dang bcas par sras
lcam sring bzhir grags shing / 'jam dbyangs nam mkha' rgyal mtshan gyi btsun mo khro mda' ma dpal 'byung rgyal mor sras mo bzhi dang / sras gnyis kyi che ba rgya gar shes
rab rgyal mtshan dang chung ba bdag chen rdo rje 'chang blo gros rgyal mtshan/ bdag chen zhwa lu pa'i btsun mo ldan yul ma kun dga' 'bum la grags pa rgyal mtshan 'khrungs
pa ste de rnams ni/ bla brang rin chen sgang pa'i gdung rabs su grags pa'o// // ! de nas lha khang bla brang pa'i gdung rabs ni/ lung phud btsun mo bzhi pa sha zug ma
kun dga' nam mkha'i rgyal mtshan zhes bya ba'i sras su dbang kun dga' legs pa'i 'byung gnas dang / kun dga' rgyal mtshan gnyis 'khrungs pa'i phyi ma yab zhe dgu pa lcags
khyir 'khrungs nas/ zhe dgu sa khyir gshegs pa de'i btsun mo gnyis

kyi dang po kha phyar mar yab nyer gsum chu sprer chos kyi rgyal mtshan 'khrungs shing nyer brgyad sa phag la gshegs/ btsun mo gnyis par lung bsod dpal ma'i sras su gcung po
blo rgyal ba 'khrungs pa dang / chos rgyal mtshan gyi btsun mo dang po chu mdo rgyal mo mtshor theg chen chos kyi rgyal po dang / gnyis pa nyang stod sras skyabs la dharma
dhwa dza dang rdo rje rin chen gnyis bltams/ gsum pa lho ba dpal ldan 'bum la bsod nams bkra shis yab nyer gcig chu 'brug lor 'khrungs shing nga drug me phag la gshegs
pa de'i dbu bla ni/ gzhi thog bdag po kun dga' rin chen/ sa bzang ma ti/ chos rje bla ma sogs bsten cing zhal slob kyang mang du byung ba de'i btsun mo byang mo ma gcig
nam par yab gshegs pa'i phyi lo sa byir bde legs bkra shis bltams pa'i dgung grangs dbu bla zhal slob rnams mi gsal/ de'i btsun mo byang bdag sras mor bsod nams rgyal mtshan/
shAkya seng ge /don grub rgyal mtshan/ bsam 'grub rgyal mtshan te sras bzhi byon pa las/ shAka seng btsun mo dang po gcung dpon mor kun bkras/ kun rgyal/ kun dga' snying
po ste gsum dang / gnyis pa ma gcig yum par rin chen rgyal mtshan zhes sku mched mtshan 'dra ba rnam gnyis 'khrungs/ kun dga' rgyal mtshan btsun mo gling kha dpon dkar
mor chos kyi rgyal mtshan dang / kun dga' legs pa 'khrungs pa rnams ni/ lha khang bla brang pa'i gdung rabs su grags pa rnams so// // ! de nas dus mchod bla brang pa'i
gdung rabs ni/ lung phud lnga pa re mda' ma nyi ma rin chen ma'i sras su nyi ma dpal/ lcam gcig /kun dga' legs 'byung dang gsum 'khrungs pa'i phyi ma yab zhe bdun sa sprer
bltams shing nyer dgu me byir gshegs pa de'i btsun mo dang po gung thang kun skyong mar lcam gcig 'khrungs/ gnyis pa ngam ring dge 'bum gyi

sras bsod nams blo gros dang / sku 'bring ni chung ngur gshegs/ grags pa rgyal mtshan te rnam pa gsum gyi phyi ma yab gshegs pa'i me byir bltams nas zhe gnyis sa sbrul gshegs
pa des chos rje/ gcen brag phug pa/ mnyam med pa sogs bsten nas zhal slob mi gsal ba de'i btsun mo dang po lha rin mar kun dga' legs pa'i blo gros dang / rnam sras rgyal
mtshan mched gnyis byon/ gnyis pa stag tshang sras 'dren mar 'jam dbyangs chos rgyal bltams pa las rnam sras rgyal mtshan yab nyer lnga pa lcags byir 'khrungs shing zhe
dgu sa byir gshegs pa des chos rje bla ma/ bsod nams blo gros sogs bsten cing zhal slob mi gsal ba de'i btsun mo dang po rta nag gru gur dbang kun dga' legs pa'i blo gros
dang / gnyis pa yar 'brog bsod nams 'bum la yab bzhi bcu sa yos lor nam mkha' legs pa 'khrungs shing zhe drug shing byir gshegs pa des 'brom ston seng ge sogs bsten cing
zhal slob kyang mang du yod snyam zhing sku mched du gtogs pa'i lcam lnga'ang 'khrungs/ btsun mo dang po yar 'brog dpal chen la lcam gnyis dang / gnyis pa mi nyag btsun
ma skyid la nam mkha' rgyal mtshan yab so bdun shing yos lor 'khrungs nas nyer dgu chu lug lor gshegs pa de'i bla slob mi gsal zhing lcam lnga'ang 'khrungs/ btsun mo dang
po shangs mthong smon rgan par lcam gcig gzhon par slob dpon chen po rin rgyal ba 'khrungs/ gsum pa gnam gling dpal 'byor bzang mor yab nyer bzhi sa stag la nam mkha'
bkra shis 'khrungs shing zhe drug chu phag la gshegs pa des stag tshang lotstsha ba/ mi nyag grags rdor sogs bsten cing zhal slob kyang du ma byon/ btsun mo dma' ze hor mo
tshe brtan gyi sras su sa lo kun dga' bsod

nams/ ngag gi dbang phyug /'jam dpal grags pa/ sangs rgyas tshe brtan bkra shis te sku mched rnam bzhi las phyi ma yab so lnga chu byir bltams nas lnga bcu lcags glang la gshegs/
des mus chen sangs rgyas rin chen/ sa lo sku mched sogs bsten cing zhal slob kyang mang du byon snyam/ yar 'brog bu 'dren skyid khab tu bzhes pa'i sras sku mched gnyis
byon pa'i dang po nas phyis byon rtse gdong bla brang pa'i gdung rabs rnams mched pa ste/ de yang / bdag chen kun dga' bsam 'grub yab nyer bzhi shing phag lor 'khrungs
nas nga brgyad chu sprer gshegs pa des sa lo/ ngor chen dkon mchog lhun 'grub/ kun dga' legs grub/ sman sdings lo chen sogs bsten nas zhal slob kyang mang du byung / btsun
mo bde skyid gling pa ma gcig la yab so lnga sa byir kun dga' bde legs bltams shing bzhi bcu sa byir gshegs pa des kun dga' legs grub/ kun dga' rgyal mtshan/ yab/ dkon
mchog dpal ldan/ thar rtse paN chen/ byams pa rab brtan sogs bsnyen cing zhal slob kyang mang du byon/ btsun mor rta nag bya bzang dpal bu 'khrid la rtse gdong khri chen
bsod nams lhun grub/ tshe dbang hor sogs bsod nams rgyal mtshan/ 'jig rten rgya hor rnam gsum las/ phyi ma yab sum cu sa stag la bltams nas zhe brgyad shing glang la gshegs
pa de'i dbu blar gcen bgres pa dang / thar rtse paN chen/ byams pa rab brtan thub bstan mkhan chen chos 'od zer sogs bsten cing zhal slob kha shas dang / btsun mo stag
lung ma nor 'dzom bu 'khrid la bsod nams blo gros/ byams pa bsod nams lhun grub/ ngag dbang bsod nams lhun grub gsum byon pa'i phyi ma yab so drug chu glang lor 'khrungs
nas re bzhi me 'brug la gshegs pa des gcen mched dang / 'jam mgon a mes zhabs sogs

dam pa mang du bsten cing zhal slob kyang kha shas byung / btsun mo yol gdong ma nor bu buu khrid la bstan 'dzin dbang / bsod nams 'phags pa/ bsod nams dbang rgyal gsum las
phyi ma yab so gsum shing byar bltams nas re drug lcags stag la gshegs pa des gcen bgres pa dang / ngag dbang bstan pa'i rdo rje sogs bsten nas zhal slob kyang kha shas
byung / btsun mo stag lung ma bkra shis tshe ring la kun dga' tshe dbang rig 'dzin dang / ngag dbang nor bu rgyal mtshan gnyis/ yang phal mo zhig las sras gcig ste gsum byon
pa'i nor bu rgyal mtshan gyi btsun mor bya sgo ma tshe ring bu khrid bzhes mod/ yab sras lcam bcas de dag gi sku thog la bstan gegs kyis gdan sa 'thor ba nas bzung yun
ring 'das shing / phyis su drin can rtsa ba'i bla ma dam pa dpal sa skya pa chen po sngags 'chang bla ma thams cad mkhyen pa ngag dbang kun dga' blo gros sangs rgyas bstan
pa'i rgyal mtshan dpal bzang po zhes sku drin mtshungs pa ma mchis pa'i zhal snga nas de nyid dgung grangs bcu drug tu byon pa shing byi lor gdan sa chen po rtse gdong
phyag 'byor byung ba ste/ phyis byon rtse gdong bla brang ba'i gdung rabs su grags pa rnams so/ /gong gi kun dga' bsam grub kyi gcung po sngags 'chang bdud kyi stobs 'phrog
ngag dbang kun dga' rin chen bkra shis grags pa rgyal mtshan dpal bzang po nyid yab nyer drug pa me glang lor 'khrungs shing re brgyad pa shing sprer gshegs pa de'i
dbu bla ni/ sa lo chen po ngor chen dkon mchog lhun grub/ 'phags chen dpal ldan bkra shis/ spyan snga ngag dbang chos grags/ ngor chen sangs rgyas seng ge /mkhan chen legs
pa'i blo gros sogs bsnyen nas zhal slob ris med nor 'dzin gyi rdul dang mnyam pa bskrun par mdzad de/

btsun mo gsum gyi dang po shar gling mar sras mo gnyis dang / gnyis pa gdong dga' ma bgres pa bsod nams legs mdzom dkar mo las 'jam dbyangs bsod nams dbang po dang sras mo
gsum bcas bltams/ gsum pa gzhon pa bkra shis dpal gyi bu 'khrid las yab zhe bdun chu phag lor sngags 'chang grags pa blo gros zhes bya ba'am mtshan gzhan bsod nams rgyal
mtshan 'khrungs shing nga lnga me sbrul la gshegs pa des yab dang gcen/ spyan snga dkon mchog rgya mtsho/ thar rtse paN chen sogs bsnyen nas zhal slob kyang mang du bskrun
par mdzad cing / byang bdag lha sras bsod nams rgyal mo khab tu bzhes par sras drug byon pa'i dang po gnyis dang bzhi pa chung ngur gshegs /gsum pa sgar chen mthu stobs
dbang phyug /lnga pa sngags 'chang kun dga' dbang rgyal/ drug pa ni sngags 'chang chos kyi rgyal po'i bstan pa rin po che spel bar bsams bzhin byon pa'i ngag dbang kun dga'
bsod nams grags pa rgyal mtshan dpal bzang po zhes grags pa de nyid yab so lnga me bya lor bltams nas re gsum sa phag la gshegs pa de'i dbu bla ni/ khu bo sku mched/
rtse gdong khri chen bsod nams lhun grub/ gcen po gnyis/ gcig chog mus pa chen po/ sangs rgyas rgyal mtshan/ thar rtse paN chen/ spyan snga kun dga' don grub/ nags dgon pa
sbyin pa grags/ 'bum chen kun dga' dpal/ dbang phyug rab brtan/ ngag dbang chos grags sogs bsnyen cing / zhal slob ni nyi zer rdul ltar bskrun par mdzad/ sku mched gsum
la sde srid lhun rtse ma'i nye gnas cha shod mthong smon bu sring ma bkra shis dpal gyi bu bskyed ces bya ba khab tu bzhes par lcam gcig dang gdung gcig phebs pa chung ngur
gshegs/ de nas ko cag 'gro mgon 'jigs bral gyi sras mo auDyin skyabs ma bzhes par yab zhe gnyis sa stag la 'jam dbyangs bsod nams dbang phyug

bltams nas zhe brgyad shing glang la gshegs pa des yab dang / ngag dbang rnam rgyal/ rin chen bsod nams mchog grub/ ka spe ba bstan pa rab rgyas/ mkhan chen lhun grub dpal
ldan/ byang bdag bsod nams grags pa/ la ru ba ngag dbang dpal bzang sogs bsnyen nas nyid kyi rigs sras sogs zhal slob kyang mang du bskrun/ mgon de'i btsun mor bdag chen
shar pa pad dkar bu 'khrid bzhes par yab bcu dgu me sprer ngag dbang kun dga' bkra shis 'khrungs shing nga drug lcags yos la gshegs pa des 'jam mgon a mes zhabs/ nyid kyi
yab rje/ ngag dbang rnam rgyal/ bstan pa rab rgyas/ lhun grub dpal ldan/ bzang po rgyal mtshan/ sangs rgyas phun tshogs/ smin gling lo chen/ dza lung pa/ bco brgyad chen
mo sogs las gsan pa rgya mtsho'i mthar son cing rigs sras mchog sogs zhal slob kyang mang du byon/ de'i gcung gzhon nur gshegs/ btsun mo dang po sngon dus rlangs bza' ne
chung ma sogs sku gnyen dang / dus phyis si tu byang rgyal sogs bstan dgra'i brgyud sne'u gdong ma bkra shis dbang mor sras mi mnga'/ phyi ma sku zhang rnga sgra'i sras
mo mkha' 'gro 'bum nas bzung sa skya pa'i sku zhang rang bzhi tsam mdzad pa'i brgyud pa 'phan yul bco brgyad pa'i sras mo bstan 'dzin bsod nams bzang mor thog mar gdung gnyis
bltams kyang bstan gegs kyis chung ngur gshegs/ de nas rje btsun drung / de nas 'jam dbyangs bsod nams rin chen yab lnga bcu shing byar 'khrungs shing so bdun lcags
byar gshegs/ des yab rje dang / bstan 'dzin phun tshogs/ lha btsun kun bzang pa bco brgyad mkhyen brtse rab brtan/ stag rtse byams pa lha dbang rig 'dzin/ mchod dpon dkon
mchog rgyal po/ sgro lung pa mang thos bsod nams

chos 'phel/ gong dkar ba blo gros dbang phyug /ngor chen bsod nams bzang po/ thar rtse rdo rje 'chang / thub bstan mkhan chen tshul khrims bzang po/ lha chen mkhan po dbang
phyug phun tshogs/ dza lung ba phrin las rdo rje gsang sngags bstan 'phel sogs bsnyen cing zhal slob kyang thar rtse rje/ gnas gsar rje/ brag rtsa rje/ rje rdo rje 'chang
sku mched sogs bstan 'dzin mang du bskrun par mdzad/ mgon de'i btsun mo dang po bzhad chos ma'i sras gnyis chung ngur gshegs shing / phyi ma 'gro mgon ma bsod nams dpal
gyi dbang mo de nyid ni gong gi 'og tu 'chad rgyu'i cho 'brang phun sum tshogs pa ste/ de yang sngon mkhan slob chos gsum skabs kyi rje 'bangs nyer lnga'i gras/ dkon mchog
'byung gnas thog chen mda' ltar 'phen/ zhes lang 'gro dkon mchog 'byung gnas kyi sku brgyud las 'phel zhing / auDyin gyi slob dpon chen po padma 'byung gnas kyi ring lugs
pa mthu stobs dang / nus pa'i bdag nyid can sha dag tu byon pa ko cag sngags pa'am 'gro mgon par grags pa'i sras mo mkha' 'gro'i mtshan can de nyid la/ sras mo bzhi dang
gdung brgyud gsum ste bdun byon pa las/ drug pa'i btsun mor sger pa bkra shis dbyangs can las da lta'i rje btsun drung 'di nyid dang / gsum pa ni/ rigs dang dkyil 'khor
thams cad kyi bdag po/ 'jig rten gsum gyi ma rig pa'i mun pa 'phrog pa'i phan bde'i sgron me/ yongs rdzogs bstan pa rin po che'i mnga' bdag tu gyur pa snyigs ma'i dus
kyi rgyal ba gnyis pa/ mkhas grub rgyu skar gyi dbyings na mtshan dpe'i snang ba 'phro ba'i bsil sbyin mkhan po/ mkhas dang bstan pa'i bgyi bar gzhan dring mi 'jog pa'i spobs
pa gzengs mtho ba/ mdor na 'brel tshad don ldan gyi bdag nyid du

gyur pa'i dpal sa skya pa chen po sngags 'chang bla ma thams cad mkhyen pa ngag dbang kun dga' blo gros sangs rgyas bstan pa'i rgyal mtshan dpal bzang po zhes snyan pa'i ba
dan khor yug ri bo'i khongs su'ang rgyu ba de nyid ni/ yab rje nyer lnga sa byar 'khrungs tshul rgyas pa dang dbu bla sogs 'og tu rim gyis 'byung zhing / nga lnga chu yos
la bde ba nas bde ba'i dbyings su phebs pa de nyid kyi btsun mo dang po ru thog chos lung rgyal po'i sras mo phun tshogs tshe ring mar lcam gcig 'khrungs/ gnyis pa ni/
sku drin nam yang 'khor med bskal bzang bde skyid bu khrid ces sems ma'i ngo bo yab rje chos kyi rgyal po chen po de nyid dgung grangs so lngar phebs pa/ nyi ma zhes pa chu
mo lug gi lor skyabs mgon khams gsum dbang sdud ngag dbang kun dga' dpal ldan chos skyong bkra shis grags pa rgyal mtshan dpal bzang po 'di nyid dang / dgung grangs so
brgyad du phebs pa mi zad ces pa mi khyi lor skyabs mgon srid zhi'i phan bde'i mdzad po ngag dbang kun dga' phan bde rgya mtsho theg mchog bstan pa'i rgyal mtshan dpal bzang
po 'di nyid bcas ngo mtshar bkra shis kyi mtshan mas tha grur dkrigs te bstan 'gro'i dpal mgon chen por bltams shing / ji srid 'khor ba ma stongs kyi bar du gdung rabs
rin po che chu bo'i rgyun ltar 'bad med lhun grub tu 'byung zhing sku tshe mdzad phrin bzhed dgongs mthar phyin par 'gyur ro/ /de dag gi don bsdu na/ phyag na padmas gdul
zhing kha ba'i ljongs/ /bde skyid chu klung 'dren pa'i dam pa'i khyu/ /zo chun 'khyud mo'i rnam par grub mod kyi/ /gcig tu zas gtsang sras de'i thugs bskyed grogs/ /mnga'
ris sa 'dzin gtos su gangs can 'di'i/ /bsod nams mgron du gnam lha dkon mchog gsum/ /gtsang ma chos kyi 'bab rgyun spyi rje las/ /stag mtshan nyi zla gnyis rnams bar

snang bsti/ /'od kyi g.ya' spang mtshams bskyangs lha'i gdung rabs/ /ma rungs srin por 'khon bar btsas de'i dpal/ /'jam dbyangs chos rgyal bka' yi kha lo bsgyur/ /dang po'i
rab byung gras su nA gendraH gcung las g.ya' lung kha bso stag rtsen las/ /byang gi 'khon tsho brdal gyi chang tshang dang / /'khon tsho brgyad dang shab stod 'khon yang
gyes/ /dge bar mthong nas shes rab tshul khrims bar/ /snga 'gyur grub mtshan thogs med sha dag dang / /lha rigs 'khon dang sa skya par sgrogs pa'i/ /mtshan gsum lto 'gro'i
kha gnon ratna che/ /khor yug phyogs kyi rna bar bstan pa'i bdag /rnam lngar grags pa'i khu dbon mtshan snyan ni/ /shar phyogs gnam bskos zur phud thod bcings su/ /lhur
bzhes rim rgyud ti shrI kun dga'i mtshan/ /bar du byon rnams spyi la dbang bsgyur ro// ! lung phud gsum par mkhas btsun legs lam nas/ /rnyog bral dag pa'i chu klung 'phel
ba'i rgyun/ /ma rig 'gogs pa'i blo gros dbang phyug pa/ /bar du gzhi thog bla brang gdung rabs 'khrungs// ! lung phud drug par don yod dge mtshan che/ /rin chen bstan
pa'i sgang du nyer 'phos nas/ /snyan grags rgyal mtshan 'dzin pa'i bar dag tu/ /bla brang rin chen sgang pa'i gdung zhes grags// ! lung phud bzhi pa kun dga' sa'i thig ler/
/bstan pa'i rgyal mtshan srid rtser sgreng ba'i gnas/ /kun la dga' ba legs pa'i lam ston par/ /lha khang bla brang gdung rabs nyid du mngon/ /!lung phud lnga par kun mkhyen
dga' ba'i zhing / /legs pa'i 'byung gnas byang phyogs dbyig 'dzin mar/ /srid zhi'i bsod nams dpal du byams bstan bar/ /dpe zlas dben pa'i gdungs rabs rin chen phreng
/ /mtshan mchog gsum ldan rtsod bral mkhas grub

rgyun/ /dus gsum mchod pa'i rten gyi bla brang gdung / /rgyal bstan bdag por lhun grub rgyun mi chad/ /dge legs dpal gyi phrin las bla na mtho/ /zhes kyang smras so/ /!gsum
pa gdung rabs de rnams kyi nang nas skabs su babs pa/ gang nyid yum gyi lhums su zhugs pa dang sku ji ltar bltams pa'i tshul ni/ rgyud bla ma las/ ji bzhin yang dag mthong
ba'i phyir/ /skye sogs rnams las 'das gyur kyang / /snying rje'i bdag nyid skye ba dang / /'chi dang na dang rga ba ston/ /zhes gsungs pa bzhin rten rgyal ba bskyed pa'i
yum mchog dam pa bsod nams dpal gyi dbang mo de nyid la/ brten pa 'jam mgon srid zhi'i dpa' bo gang 'dul sgyu ma'i rol rtsed mkhan de lhums zhugs snga rol dang bcas pa'i
ltas bzang ngo mtshar can mang po 'khrungs pa dang / dge mtshan mngon par gsal ba'i ngang nas gzugs sku 'dod 'byung dbang gi rgyal po 'dzam gling bstan 'gro'i dpal mgon
du bzhengs pa'i tshul ni 'di lta lags/ chu yos chu stod tshes lnga'i tho rengs yum gyi mnal ltas su sa skya nas mgron gnyer kun bzang dbang po yin zer ba'i rgya lu chas
la dar dmar thod can zhig nas khyed gdan sar yong dgos zer bar ci yin gsungs pas/ rigs gsum lha khang gi sku gnyer byed dgos yin 'dug zer/ kho mos mchod bshams yang mi shes
pas dgongs zhu mdzod gsung bar de 'dra ma zer sngon nas bskos pa yin pas/ dgongs pa zhu re med zer nas phyag mdud dmar ljang dkar gsum phul zhing / gtsug lag khang de
gang na yod gsungs pas sgrol ma'i gtsug lag khang gi steng na yod zer ba 'khrungs pa'i sang de gnyer tshang ba rnam sras nas 'gro mgon yab yum la sras mo sa skyar 'byon
dgos tshul zhus/ de nas 'byon grabs skabs mnal lam du/ jo bo sku rgyab zer ba'i ri 'gram sher gling zam pa'i thad

nas nor bu yin zer ba'i rdo ba kha dog mi 'dra ba gsum rnyed pas kho mo 'gro ba'i gtsug lag khang der 'bul rgyu yod 'dra dgongs sku hrag tu bsnams pa shar zhing / de dus rigs
gsum lha khang gi sku gnyer mdzad dgos zer ba ni/ rje btsun sa skya pa'i gdung rabs la rigs gsum mgon po'i sprul pa 'byon par sngon gyi mkhas grub du mas bshad cing don
la'ang gnas pa bzhin gdung sras gsum 'byon 'gyur dang / nor bu kha dog mi 'dra ba gsum rnyed pa yang yid bzhin nor bu lta bu'i gdung rabs gsum la'ang sku tshe ring thung
mi 'dra ba gsum 'byung ba'i brda dang / de nas gdan sa'i gzim chung du phebs dgongs mnal lam du/ yab rje ratna'i mtshan can nyid bzhugs khri shin tu mtho bar slob dpon
za hor ma'i chas can sku mdun na nyi zla yod pa shin tu gzi brjid can dang mjal bas maNDal gyi steng du nor bu gsum bcas 'bul gnang dang / sku lus las rnag khrag sogs byung
ba'i mod nas brtse chen lha khang gi sgo 'gag na grwa pa gzugs thams cad mig gis gang ba zhig nas gzhan ma yag po yod ste dga' ldan pa'i dam sri la bcos ka gyis zer ba
zhig 'khrungs shing / bsam yas chos skyong dang ra ba smad chos skyong gnyis kyi lung las/ yul dbus su/ mchod rten khang bu brtsegs pa dang jo dar 'dzugs dgos kyi bka' lung
bzhin gong dkar grub dbang blo gros dbang phyug gis sa dpyad gzigs pas/ sgrol ma lha khang dang jo mo thags ra gnyis yul dbus su ngos 'dzin gyis mchod rten sgrol ma g.yu
mkhar mo'i gtsug lag khang gi rgyab dang / jo dar jo mo thags rar btsugs dus dar shing las yal ga khru gang tsam gsum skyes skad dang / yang sa spre'u dbo zla'i nang
mnal lam du skyed lhas mgon khang yin snyam pa zhig na shing leb la bram gzugs bla brgyud kyi mtshan zhal gyi sngags bcas 'dug pa de sku srung du bcangs

pa dang / yang lo de'i sa ga zla nang gzungs gra lnga thugs las bton pa tshar gnyis 'khrungs pa ni/ rje rdo rje 'chang nyid kyis 'di'i rig gtad gsan pa nas bzung rje btsun
sa skya pa'i gdung rabs rin po che'i srid mtha'i bar du chad med myur byon sku rim la ched du dgongs nas/ gra lnga'i sgrub mchod phye nyis brgya brgal tsam bka' drin bskyangs
te gtso mo lnga'i sgom bzlas chag med rgyun ring mdzad pa dang / 'di rnams kyi lugs sku khri rgyab can gtsug lag khang dang bcas pa dang par sku grangs mang rnams gegs
med mthar phyin bskrun par mdzad rgyu'i mnal ltas shin tu gsal ba so skye'i spyod yul las 'das pa 'di lta bu ni rjes su yi rang gi thal mo spyi bor bca' ba'i 'os so/ /yang
skabs shig yab rje ratna'i mtshan can gyis phun tshogs gling du lha bsangs gnang ba'i mchod dpon yum nyid kyis mdzad nas chos dung rin po che dkar po rgyang grags gsung
bskul dang chabs gcig chos dung nang nas 'phel gdung mang du byon pa yum rang gis bzhes shing lhag ma tshags mdzad pa sogs 'khrungs/ yang gong dkar grub dbang de nyid
la so 'brang gi rjes gnang gsan nas zhag bdun ring bcad brgya'i thog nas de'i sgom bzlas mdzad pa'i mnal lam du/ bud med pad ma chos dpal gyis 'bras snye gsum dang a ru
ra rnam rgyal yin zer ba'i a ru lag mgo tsam zhig phul nas 'bras snye'i 'phros mang mkhar mu gu lung nas yod zer/ de dang dus mtshungs gzim dpon bsod nams mang mkhar chu
zhor la mu gu lung mjal bas de nas gro snye rtsa ba gcig la snye bon gsum re yod pa spar lcag gang tsam phul ba 'di dag la/ phyis su rje rdo rje 'chang gi gsung las/ gnas
gsar rdo rje 'chang las gsung ngag zab mo slob bshad yongs rdzogs thob pa dang myong 'gyur gyi ltas shig yin 'dra gsungs/ yang chu stod tshes bcu'i mnal ltas su yum mchog
nyid phyi skor la phebs pas kun mkhyen sgrub chu'i grog nang na chu

dkar zhing dwangs pa'i khrod nas smyug ma lag ngar tsam zhig rnyed pa'i nang thams cad hUM dkar pos khengs pa dang / yang zla ba de nang ko lcag yin snyam pa'i brag ri mtho
zhing skya chod de ba zhig gi dkyil nas 'khor lo bde mchog zhal sbyor rdo la rang byon 'khrungs pa zhig dang / brag seng nas g.yu'i rdo rje rgya gram dar tshon la gril ba
zhig rnyed pa dang / yang gro bzhin tshes gsum la nam mkha' nas yi ge AHkha ba babs pa ltar byung nas sum mchog nyid kyi phyag gis bzung zhal du gsol ba sogs dang / de
lo lha khang chen mo'i 'obs nang rnams dang lhag par rig 'dzin pho brang gi mdun du 'jam dbyangs me tog thon che ba kun gyi mig lam du snang ba dang / mi rnams kyi'ang da
lo sku gdung zhig byon yod 'dra gleng ba sogs byung zhing / yang skabs shig lha khang rtse'i ga ya dha ra'i bum chu'i drung na byon mur bla ma mchod dpon yin snyam pa zhig
nas bum chu 'di'i bdag po lha mo rig byed ma yin gsung mur bud med dmar mo zhig gis chu zhig zhus pa dang / yang bud med cig gis a ma dgra lha ma'i yin zer ba'i ril dkar
thum dang shel gyi mchod rten rgya phibs can gyi nang shel gyi bum par rigs lnga'i bum chu yin zer nas phul bar shar ba la yang / rje rdo rje 'chang gi gsung las kho bo
rig byed ma'i chos skor la byang chub pa dang dze tA ri'i lugs kyi tshe chog grangs mang byed cing gdung sku mched sogs la 'di'i dbang mang po 'bul thub pa 'dir rtags pa
'dra zhes gsungs/ skabs shig stag mtsher ma'i gangs rtser phebs nas gur dkar nang khri mthon po zhig gi 'gram bud med mang po mchis par/ khri 'dir su bzhugs gsungs pas
'dir bzhugs mkhan phyi lo yong zer nas bza' btung mang po zhus pa dang / gangs rtser dar cog btsugs pa'i mnal ltas shar zhing 'di dang tshul mtshungs par sa yos lo rje rdo
rje 'chang de nyid kyi 'od gsal du stag 'tsher gangs rtser phebs 'dug pa la spang gshongs lha sar 'dra mo zhig na skyes bud med mang po

glu gzhas byed pa zhig 'khrungs pa mthun zhing de dus gangs mchod ljags bsgrigs 'di yang mdzad/ yang lo de'i khrums zla'i nang yab rje bsod nams rin chen kha'ur sman chab la
phebs pa dang chabs gcig skyed lhas mgon khang du sku mtshams zhag bdun dang thug 'dzugs sogs gnang skabs kyi mtshan lam du mchod rten zhig gi logs nas raksha gdong gcig
mang po dang / dung chung rtse gsum rdo rje rnams phyag tu babs pa 'khrungs pa ni gong gi yum mchog dam pa'i mnal ltas dang mthun pa mgon po 'di'i chos skor tshang ma sngon
gyi phyag len dang mthun par rje rdo rje 'chang de nyid kyis gsan bzhes mdzad pa'i mtshan mar gdon mi za'o/ /yang lo de'i nang gong dkar dam pa de nyid kyis bu rdzi
ma'i mdos 'dzugs gnang skabs kyi mnal ltas su de bzhin gshegs pa 'od zhi spos snang dpal dang / bskal bzang sangs rgyas stong / rigs gsum mgon po'i sku rnams gser thang du
bzhengs pas gdung brgyud 'byung gsungs ba bzhin 'phral bzhengs thang ka rnams da lta mkha' spyod lha khang nang bzhugs shing / de dus mdos kyi zas sna'i dkyil du nas ljang
mtho gang tsam skyes pa dang / yang dbyug zla'i nang brdal chu'i bsam 'grub sman skyong gi thad tsam gyi rdo dkyil nas rdo la kye rdor yab yum zhal sbyor yod pa zhig
dang / sgrol mar phebs mur sgrol ma'i phyag mthil nas a ra pa tsa na dhIHzhes pa'i yi ge nas 'bru tsam mang du gzigs pa dang / skyed lhas mgon khang steng gi phyag rdor phug
gi brag khrod nas lcags phur dang rdo la badzra gu ru rang byon 'bur du yod pa zhig dang / yang rje btsun rin po che mjal du phebs 'dun gyi sgo rum ltag nas rdo'i par
bu zhig gi nang na dam rdzas las grub pa'i 'jam dbyangs dmar ser gyi sku tshon gang ba zhig dang / yang chu chen po zhig la mi mang po sgrol 'don mdzad cing chu dkyil nas
dung dkar shin tu che ba cha gcig rnams rnyed pa'i thugs snang dang /

yang yab rje grub dbang nas rgyal zla'i nang btsun mo'i steng du ru mtshon 'dzugs chog skabs 'bras chang dgos phebs par sngar bzo myong med kyang khrung dpon phur pas the tshom
gyi khyogs la 'chang bzhin du btsos pa gnang dus der nas chang shin tu legs pa bas bldabs 'gyur gyi ro dro ba byung ba dang / yang yum mchog nyid la bud med padma chos
dbang yin snyam pa'i btsun ma ral can ras sngon gyon pa zhig nas/ gnam kha'u pa'i bum chur yin zer bum pa legs pa zhig nas chu ser po shin tu dwangs pa dam rdzas kyi ro
bro ba zhig nas mchod cing sku lus bkrus pa dang / yang zla ba de nang zhu lu rgyan gong mgon khang na byon 'dug par bud med cig gis gro sder gang gi nang dung chung gcig
/ba so'i phreng ba dril bu g.yer khas brgyan pa/ rus pa'i rgyan drug cha tshang bcas phul nas lte bsgyur yong bas gnyer gyis zer ba 'khrungs pas rten 'brel khyad zha lu
sku zhang la lte bsgyur 'khor lo zhu gnang dang / sa bya dbo zla'i nang yab rje rdo rje 'chang bsod nams rin chen gyis gzhi thog gzim shar mgon khang du chos skyong gtso
bsdus la yum gyi sku 'khril sku gdung gegs med phebs thub pa'i phrin 'chol bka' drin che skabs/ rdo rje rab brtan ma'i thang sku'i nu ma g.yas nas 'o ma byon 'dug pas mnal
lam dang rtags de rnams la rje rdo rje 'chang chen po'i gsung las/ kho bo la zha lu'i bag chags sad rgyu 'dug pa bzhin der bzhugs/ sgrub dkyil 'gran med dpe hrul sus
kyang nyams gso ma thub pa rnams sde dger par gyi mgo 'dren zhus pa bzhin ring mo zhig nas tshang 'grig tu zha lur phul ba dang / dgon gnas khyad par can de na gso sbyong
sogs 'dul ba'i nam gzhag la 'du skabs chos kyi gaNDi tshad ldan mi 'dug pas na gaNDi tshad ldan yang phul zhing / phan 'gyur snyan sgron yang yang zhu ba sogs phul byung
gi byed pa 'di la brtags pa 'dra/ zhes bka' stsal skabs shig yum mchog nas grub rgyal tshe sgrub zhag bdun mdzad dus spyan ltas su/ 'ja' 'od kyi dkyil nas shel gyi mchod
rten khru

gang ba zhig gi bum dkyil na 'jam dbyangs dmar ser shin tu 'od zer 'phro ba zhig gzigs pa'i mod bud med cig nas sgrol ma la gsol ba btab na 'di yod zer ba bzhin du sgrol ma
'bum ther stsal ba dang / sgrol ma lha khang dang dbu rtser sgrol 'don dang tshe chog 'dzugs gnang skabs tshe gtor gyi dkyil du ljang pa mtho gang tsam skyes shing / mchod
me yang nyin zhag du ma thub pa sogs ngo mtshar bsam gyis mi khyab pa dang / sgrub chen jo mo ba rnams la tshes bcu brgya tshar gnang bas bstan 'dzin klong yangs zer ba'i
mnal ltas su/ bud med mang po zhig gis dngul gyi mchod rten 'od zer shin tu che ba zhig 'ja' sprin gyi dkyil du khyer song ba gang du phyin 'gro snyam pa'i mur btsun
mo'i thog khar babs pa rmis pa dang / gzhan yang btsun mo'i rtsa bar khyi rnams kyi phrug gu skye tshang 'cha' ba dang / byi bla 'khyams po zhig gi phrug tu sgam khri'i 'og
tu skyes pa gnyis nag po gcig /dkar po stag ris can du byung ba dang / bu rdzi ma'i rten rdzas ma mo nag mo zhig smon bder mchis par pho lug dkar po skyi dkar can sogs
btsas pa dang / rdzong skor ba'i bus pa rnams btsun mo'i gdong du nyin re bzhin tshogs te gzhas byed pa sogs nang gi ngo mtshar phyi rol du gsal ba'i rten 'brel phun sum
tshogs pa ma bcos lhun grub tu byung ba dang / sa bya nag zla sngon ma'i tshes bcu mchod pa mdzad dus tshogs chang lud/ dpal gtor dngos grub tshul du de skor nas myangs
bas bu ram gyi ro 'dra ba byung gsungs pa ni de dus ma zad phyis su'ang rgyal yum de nyid nas tshes bcu gnang ba'i gtor ma kha shas la ro de bzhin dang / tshogs chang lud
pa lan cig tsam byung zhes rje rdo rje 'chang nyid kyis bka' stsal zhing / de'i nam phyed tsam nas 'khrungs ran grabs kyi mnal ltas su/ mi pho mo sna tshogs gzabs 'chor
gyis sa skya'i phyi skor la 'gro zhing badzra gu ru/ rigs gsum mgon po'i gzungs rnams gdangs dang bcas byed mur rgyal yum nyid gzim yod snyam pa las padma chos dpal gyis
phyag nas

'then te yar bzhengs bcug nas da lam gyi bu chung 'di la bzang po mchog tu thogs shig zer ba 'khrungs pa sogs te/ stod 'grel skad du zhi bar 'bod cing / drug cu'i lo khams
dang sbyar ba'i sa mo bya lo/ skar rtsis dpyid 'bring gi zla ba'am lugs gcig na dpyid thar 'dod pa/ hor lugs mA yol du 'bod cing / rgyu skar nag pas nya ba/ ston pas dus
'khor shrI dhA nya ka Ta kar gsungs pa'i dus chen gyi zla ba nyis brtsegs kyi dang po'i tshes bcu gcig /dga' ba gsum pa/ dbyangs ha yig /khams nam mkha'/ 'dod yon sgra/ na
tshod byis pa/ gsal byed nThAM/ nyi ma byi ba/ rten 'brel reg pa spar kha dwa/ sme ba lnga ser/ res gza' nyi bu/ res skar skag ste gza' skar khams 'phrad lang tsho sbyor
ba/ 'phrod chen yid dang ldan pa'i nyi shar tatkAl e Da ka'i dus su nam mkha' 'ja' 'od kyis gang ste btsun mor zug pa dang / me tog gi char nyil ba sogs bkra shis pa'i
dge mtshan dpag tu med pa dang ldan pa'i ngang nas yum la gnod pa med par gzugs sku'i dkyil 'khor bde ba nyid du bltam par gyur to/ /de dag gi don bsdu na/ sngon tshe skabs
gsum 'chi med bkangs nas/ /tshe dus lta nyon sems can lnga bdo'i mgon/ /mche ba drug ldan thal dkar gnyis 'thung ni/ /rnam lnga'i gzigs pas sgyu 'phrul lhums zhugs su/
/dge mtshan don kun 'grub pa'i ltas mtshar po/ /snang srid khyon la rdzogs pa'i go skabs bral/ /de lta'i rmad byung dpal la co 'dri ba'i/ /ngo mtshar khong nas 'dzum pa'i
ku su maH /dbus 'gyur 'chang nas brgya phrag dpag tshad kyis/ /bskal pa'i rnam snang pho brang gnyis pa'i ljongs/ /dbyig 'dzin dga' tshal skyed byed ma ma'i ltor/ /'phos
'phral ya mtshan gsar ba'i phyi nang gi /rten cing 'brel 'byung ra yig gnyis pa'i glu/ /ltar snang gcam bu'i 'gyur khugs dang bral nas/ /yang dag don gyi gtam snyan kha
lo ba/ /gnas skabs de las gzhan du ma 'gyur

bar/ /gcig min yang yang rtse ba'i 'byung 'gyur gyi/ /phan bde'i nyi ma 'jig rten kun gsal ba'i/ /dkyil 'khor dbang phyogs sa 'dzin do ker rtser/ /nyes bral bstan 'gro'i dpal
du e ma ho/ /zhes kyang smras so// // ! gsum pa 'khrungs ma thag nas dgung grangs bcu gcig yan sku gzhon nu'i dus kyi ngo mtshar mdzad pa'i cha rnams lo khams ma 'khrul
bar go rim bzhin du ston pa la/ thog mar lo mgo 'dzin tshul yang lugs mang du 'byung ste/ rags tsam brjod na/ dpal dus kyi 'khor lo dang mdo sde gser 'od dam pa sogs nas
yar ngo sngon 'gro'i nag zla lug khyim dang / mchims sogs 'dul 'dzin sngon ma rnams khrums zla'i tshes bcu drug nas dang / shAkya shrI sogs 'dul 'dzin kha cig tha skar
zla ba'i tshes bcu drug nas dang / 'dul 'dzin phyi ma rnams smin drug zla ba'i tshes bcu drug nas dang / khyung dang phug lugs sogs nag rtsis pa dang 'jig rten yongs grags
rnams mgo zla'i tshes gcig nas dang / bod rgyal po'i rjes su 'brangs pa rnams bde mchog rdo rje mkha' 'gro'i rgyud las/ dgun zla 'bring po nas brtsams te/ /nyi ma byang
du bgrod pa'i dus/ /zla ba rnam pa bcu gnyis ni/ /rim ni rim pa bzhin du bzhag /ces gsungs pa dang bstun dgun zla 'bring po rgyal zla ba nas dang nag rtsis pa kha cig kyang
de bzhin/ hor lugs dang nag rtsis pa kha cig gso dpyad pa rnams rta zla nas dang / mdo lugs pa kha cig dbo zla nas lo mgo 'dzin pa sogs rnam grangs mang yang / rang lugs
bod rgyal po'i rjes su 'brangs te rgyal zla nas 'dzin pa'i dbang du zhus nas/ de ltar skye dgu'i bsod nams kyi bgo skal du rnyed pa'i dgos 'dod ma lus pa 'bad med du
'byung ba'i gzugs sku 'dod 'byung dbang gi rgyal po de nyid ni/ 'khrungs ma thag nas sku lta bas chog mi shes pa gzi brjid dang dpal mngon par 'bar zhing sku bskyed che ba/
rang bzhin bzang bas byis skad 'byin pa sogs

ye mi mnga' ba khong yangs shing dkyil che ba zhig ste/ 'khrungs 'phral ljags steng du dri bzang gi phye mas dhIHpar rje btsun rdo rje rnal 'byor ma'i sin dkyil ltar 'debs
par mdzad de mi 'bral ba'i sku bsrung dang sku khrus gtang rag 'bul ba sogs gang ci'i mtshams yab rje ratna'i mtshan can nyid kyis bka' drin bskyangs/ gzhon nur gyur pa de
nyid nyin mtshan phal cher 'od gsal gyi ngang du mnyam gzhag kho nas dus 'da' bar mdzad cing phyag zhabs brkyang bskum tsam yang cher mi gnang bas/ sku sha'i hrag rnams
la rul g.ya' zug pa sogs kyi skabs yum mchog sku 'khor sogs tshang ma 'di 'dra ni rdo rje 'chang gi bzhugs stangs rang yin 'dug /ces gleng bar mdzad/ skabs 'ga' chab zho
bzhes mur zhal gyi sgor skya nyog ge 'khyil ba'ang thugs dran gsal ba dang / sku de ni shin tu zhal lor 'du ba zhig snang bas sras rdzi rgan mo bkra shis rab mdzes zer ba
des/ bla ma 'dis bdag skyid du bcug ces yang yang bsngags brjod kyi me tog 'thor/ mdzod pa bka' bzhi pas/ zhabs brtan bden tshig la snga ba ngag la dbang bsgyur ma stsal
ba'ang spyir tshig sgra legs shing khyad par thugs kyi bzhed don 'gyur med zhabs brtan shog gsung ba 'di/ phyis su'ang rje rdo rje 'chang chen po'i gsung las/ 'di nged
rang la gzhan las rten 'brel dge ba yin 'dug ces gsung bar mdzad/ yab rje rdo rje 'chang bsod nams rin chen gyi zhal snga nas tshe dbang byabs khrus sogs yang yang stsal
ba dang / mtshan yang ngag dbang kun dga' bsod nams grags pa blo gros zhes mnga' gsol stsal bas/ mi rnams mtshan 'di la dpags nas sngags 'chang grags pa blo gros kyi rnam
sprul du gleng yab rje rdo rje 'chang gis zhal bzhes rang ni ma mdzad 'dra/ 'on kyang min pa'ang ma grub la/ yab rje mchog nas smin byed kyi dbang gi thog ma dpal gsang
ba 'dus pa 'phags lugs ras dkyil gyi steng nas bka' drin che ba dang / gur lha brgyad kyi rjes gnang dus

btsun mo'i rab gsal gyi bya gdang khar bya rog cig babs nas skad snyan sgrogs shing rjes gnang zhu mi rnams la lta ba'ang thugs la shin tu gsal ba dang / brdal chur yab rje
nyid chab zhugs shig gi skabs pu tras bskur byung gsung ba'i rdo gri ka to'i dbyibs can logs la las mkhan gyi bla rdo pha wang long bu kha shas 'byar ba zhig rje rdo rje
'chang nyid la stsal ba phyis su nang so nyams gso'i dus pu tra'i gzungs la phul bar grags/ gzhan yang 'khrungs lo der thugs dran gsal ba'i rnam thar ngo mtshar can 'di
lta byung ste/ skabs shig btsun mo'i thab tshang sgo 'gag byang de nas shar gzigs la bla ma rab byung ba bgres po zhig gis dbang gnang ba'i dril lce la phyag gis 'tham pa
zhig thugs dran gsal ba/ phyis su gzhan dag la bka' 'dri gnang bas gong dkar grub dbang de nyid yin par gleng ba dang / yang btsun mo'i steng gi g.yab gog nyams can de'i
logs bris la lha sku mdog khro bo zhig gzigs pa'ang phyis su khyung khra yin pa dang / de dus nub phyogs la khebs shig yod pa de'i srubs nas gzigs pas mi gzugs phra rid
khyom me ba lnga tsam gar byed pa gzigs pa/ de skabs g.yul thang na gu ge chos rgyal bzhugs dus te 'khrungs lo sa bya'i lo rgyus rags tsam dang// // ! dgung grangs gnyis
pa lcags khyi lor dga' ston gyi mdos chen gzabs spras gnang ba'i skor zhib gsal ma mchis shing / 'on kyang / chos khri thang mo che'i mtha' skor lcags ri shar nub sgor nyis
hral gnyis sogs 'phral phug brling mdzes kyi nyams gso bgyis pa dang / dus mdos gzabs ma'i 'chams chas sgros gtsang 'di rnams thog mar gyon nas mdzad dus de nyid yin 'dug
cing / phur sgrub skabs shig rje rdo rje 'chang nyid sras rdzi'i rgyab la gdan drangs te btsun mo'i thog steng byang de na mchis dus/ thugs snang la lha sar 'dra mo zhig
na keng rus 'chams byed pa

gzigs pa ni dur khrod bdag po'i 'chams mdzad pa de dang / yang 'chams sku yin dgongs pa de 'dra lho gzigs la 'byon pa'i gyon mi rnams kyis stag lhwam bsam yas chos skyong gi
zhabs 'chags 'dra ba gyon pa dang / yang gzim chung lho'i glo skar de nas gzigs pas 'khris kyi grong ba dpon to pa'i mthongs khung lho der gra ba mgo med cig 'gul 'gul
byed pa'i gzigs snang rnams kyang thugs dran gsal ba ste dgung grangs gnyis pa'i lo rgyus dang // // ! dgung grangs gsum pa lcags phag lor zhabs kyis bcags pa las gog po
'gog pa sogs mi mdzad cing / gsung 'byon pa'i thog ma yang rje btsun 'jam pa'i dbyangs kyi gzungs a ra pa tsa na dhIHzhes bod skad du 'gro ba smin par byed pa'i blor 'gyur
ba de nyid gsungs shing / tshul 'di ni sngon dus mi thub zla ba'i rnam sprul slob dpon rin po che bsod nams rtse mo 'khrungs ma thag /kho bo ni byis pa'i spyod pa las 'das
pa'o/ /zhes lan gnyis gsum bstud mar gsungs pa dang mtshungs pas/ gzur gnas dam pa rnams rnam thar 'di kho nas kyang thugs dad dbang med du 'khrungs par 'gyur lags/ de
skabs yum mchog la snyun gzhi thu mo zhig bzhes dus de'i sku rim mdzad nyams kyis/ btsun mo'i thab tshang de them pa shin tu mtho yang de la brten bcas nas sku stod phyir
rmyang mdzad de them phyir ja shog ser po ling ga'i tshul bgyis/ hU~M mdzad phyag rgya bca' ba'i stangs ka byang chub mchog rgya 'dra ba gnang ste/ sangs rgyas kyi bka'
bden pa dang zhes sogs gsung mur dgug gzhug gi rnam pas shog bu bzhes te thab sgor sreg par mdzad pas yum mchog kyang myur du snyun las grol ba sogs ngo mtshar grub pa'i
mtshan mar gzhan dring mi 'jog pa ni de dus nas ka mnga' zhing / sku'i na bza' yang dkar dmar gnyis las gzhan mi bzhes pa ni/ slad nas rab byung dang sngags 'chang gnyis
char rim pas mdzad dgos pa'i lkog

gyur rjen gzigs kyi brdar mngon zhing / re zhig gzi khra'i bgo ba legs pa zhig phul bas shin tu ma dgyes pa'i rnam pas gtan nas ma bzhes/ de skabs tsam nas bzung mi 'di dang
'di zhes bya bas bya ba 'di dang 'di byed kyi gnad thams cad mkhyen cing / so so'i lad mo rnams kyang dbyibs dang rnam 'gyur gyis mtshon chos 'jig rten gyi bya ba phal
cher thugs kyi bang mdzod du bzhugs pa'i sgo dang po'ang 'di tsam nas dod de/ 'di 'dra'i mi dran dgu dran gyi mkhyen rab mnga' ba'i bla ma zhig ang / zhes gleng mi'ang mang
po byung skad dang / de nas brtse chen lha khang nyams gso byang bskyed skabs yab sras nas grub mtshan ston bzhed kyis kun rdzob tu klu zhig gnod pa'i zol gyis sku dkyil
phar cher shu 'thor gyis lums pas/ yab rje'i gsung las/ ar po byed bzhin pa 'di'i rtsig sked tsam na rdo sgam 'dra ba zhig la gnas pa'i sa bdag gnod pas de phab la dkyil
khang du klu mkhar bcos te de'i nang du chug gsungs pa bzhin bgyis pas sku'i shuu ba'ang rim gsos su gyur/ phyis rje rdo rje 'chang chen po'i gsung las/ de skabs phun
tshogs gling gi bzhugs g.yab tu byug sman spyi dang dres thag mer sbyangs kyi thal sman byugs pas bzod glags med pa'i tsha zug 'khrungs kyang phyag zhabs gzing gzing tsam
las gsung ye mi shor ba'i dam bca' mdzad/ ces gsungs/ lo de'i ril sgrub 'dam la yab rje'i phyag bzo phag gzugs chung ngu zhig sku srung du stsal ba nas phyis su 'og gdon
gyi gnod pa phal cher des bsrungs thub byung zhes gsungs/ de'i tshe brtse chen lha khang du thar rtse rjes gsung bskang gnang ba dang / bka' dbang zhig la rdor le mda' gzhu'i
'khor lo bskor ba bya gsungs ba zhig thugs mtshor 'jags pas 'jigs byed dug dbang bskur tshig cig la rdo rje mda' gzhu'i zer ba 'dra ni med dam gang ltar de 'dra zhig
thugs la gsal po 'dug gsungs/ yang skabs shig

tshogs khang gral gdan mang po can zhig na khro 'bag ka bar sbrags pa gcig dang / yang nam zir yin dgongs pa zhig la sras rdzi'i rgyab tu phebs te yum mchog dang a lce drung
zung bcas gtsug lag khang sgo shar bstan steng na seng ge dang / mda' na rdo bcal dbus su shing sdong can khyi skad lhang lhang 'byin pa zhig tu phebs pa'ang thugs dran
gsal zhing / slad nas brtags tshe ci yin ni ngo ma gsal/ de tsam la gong dkar rnam grangs dpon slob bcu phrag nas mdos sogs sku rim mdzad skabs yin pas lha chen lcags sgo'i
shar tsam na king ki Ni'i 'chams pas ling gar me mda' rub rgyag gi skad 'dra ba gsan pa dang / de nas gzhi thog gsang sngags pho brang gzim chung mda' phug can du bya
khra ma'i shar brgyud de phebs shing / ring min nas yab rje ratna'i mtshan can gyis tshoms dmar du zho 'bras stsal ba/ dung mkhan ye shes rgyal mtshan gyis chos dung rin
po che gsung bskul bgyis pa dang / de dus gling dpon mo dang dpon slob 'byung gnas kyi dngos 'bul rnams thugs dran shin tu gsal bar 'khrungs pa dang / yang zhabs phyi zhig
gi rgyab tu sku rin po che gdan 'dren gyis nang so'i mgon khang mjal bar mdzad pas/ zangs chen bkra shis 'od 'bar gyi mtsho la mthongs khung nas nyi ma shar ba lta bu'i
'od chen po zhig gzigs pa'ang phyis su zhib 'jug mdzad pas de 'dra yong don ye mi mnga' bas zangs chen gyis mtshon nang so rten brten par zhabs tog mthar phyin du 'grub
pa'i rten 'brel bla na med pa'ang de dus nas rang 'grig dang / de nas gsang sngags pho brang du bzhugs skabs 'di yin med pa'i snyun gzhi bying nge ba zhig bzhes pas sman
bcos rim gro spyi dang / yab rje mchog nas tshe dbang ljags chu sogs gang 'tshams bka' drin che yang bskyed ma bzhes pa'i tshul gyis gzim mal du bzhugs skabs gzim chung
phug mar

dbu sngas byang bstan steng bla bre padma 'dab brgyad bkra shis rdzas rtags kyi ri mo can zhig dang / nyin cig gzim mal drung yab yum zhabs phyi 'ga' dang bcas bzhugs mur dar
cig ljags dbugs kyi rgyu ba chad cing spyan yang btsum ste dgongs pa chos dbyings su mnyam par bzhag mur snyan khung g.yon na mar i ri ri zer ba'i sgra zhig yun ring gsan
skabs nas nye skor rnams khra gsal gyis gzigs shing / gang ltar de dus yab yum ltos bcas kun da ni re ltos dang bral song dgongs pa'i thugs khral cher 'khrungs kyang
/ skyes bu dam pa'i khyad par gyi chos tshe sems yo byad las skye ba rdzu 'phrul sogs la mnga' brnyes pa'i brda ni 'di lta bu'o zhes ston par mdzad pa yin grang / de skabs
kyi i ri ri zer ba'i sgra de yab rje mchog nas tshe gzungs ljags bzlas kyi cha bsnyan khung du blugs pa dang / khra gsal gyis gzigs dus thugs dran gsos pa yin 'dug /ces
phyis su yang yang bka' stsal/ rim gyis snyun las grol tshul bzhes te yab rje mchog nas yongs rdzogs bstan pa rin po che'i nyams len 'jigs bral stobs kyi mgon po dpal ldan
birWa pa nyid la rje btsun rdo rje bdag med mas dngos su stsal ba'i gsung ngag rin po che lam 'bras bu dang bcas pa'i smin grol gyi dga' ston gnyis pa bzhugs khri padma
can gyi steng nas stsal ba'i zhal slob kyi dbus su rje rdo rje 'chang nyid kyang yum gyi sku pang du phebs te gsan bzhes mdzad do// // ! dgung grangs bzhi pa chu byir sngags
'chang grags pa blo gros kyi phyag cha rdor dril rol mo sil snyan sogs bzhes te thog so gang tsam la bsgyur ba mdzad kyang skyon ye mi mnga' zhing / snga phyi kun tu
gzhon nu rol rtsed kyi skabs kyang phur sgrub dang / bskang gso sku 'chams rdor dril 'bag sogs chos mthun 'ba' zhig gi rnam pas dus 'da' ba las/ gzhan ma byis spyod phal
pa

gtan nas mi mdzad pas thugs sgam zhing des pa'i sgo dang po'ang 'di tsam nas dod cing / lo der mdzod 'dzin bsod nams shin tu bro 'tshal bas nyin gcig rje rdo rje 'dzin chen
po nyid gdan 'dren gyis phyag dbang skabs rje nyid la hor shel gyi phreng ba sogs phul/ mi ring bar mdzod pa de dus las yol bar gang gi yab rje nyid thugs ngal che tshul
gyi skabs rje nyid kyis thugs gso zhabs brtan gsol 'debs sogs zhu gnang dang khong 'das dus phur bzlog glo bur ba de'i gdab las nyi ma bzhud la khad byung ba'i ling ga'i
g.yas ngos su 'ug pa kho skya log ge yod pa dang / gdab kha dngos dpal 'bar gyi 'od la mdzad pa sogs thugs dran gsal por 'khrungs pa dang / yab rjes stsal ba'i rakSha'i
phyag phreng der shin tu gtsigs chen gyis de la kI la ya/ hrIHShtI/ pakShiM rnams rang byung du bzla bar mdzad pa dang / gzhan yang gzigs snang la dpal mgon zhal dang pu
tra lcam sring dur khrod bdag po bsam yas chos skyong a tsa ra mi nag sogs 'dug gsungs pa lan cig min pa yang yang rgyal yum mchog la bka' stsal zhing / gtsug lag khang 'ga'
zhig gi ming nas smos te 'di na 'di yod gsung pa'i bka' yang yang yum mchog la stsal ba dang / de mtshams shig nas gzim shar bde chen 'od gsal du phebs/ gzhi dgon bum
'dzin byams pa rab brtan bzang po sngar nas yang yang 'byon mu des bzhugs g.yab shar du rnam 'joms/ seng gdong sngon mo/ gur/ khro bcu'i rjes gnang sogs gnang / bla ma de
rwa lo'i rnam sprul nyams rtogs can yin gsungs kyang rje rdo rje 'chang nyid kyi de dus gzigs snang la/ rje grol mchog gi dbu bla rgya sgom legs pa rgyal mtshan gyi sku
'dra bzhin gzigs shing / khong dpon g.yog gis/ gang la ser sna ma gdangs ma brjid che ba zhig mdzad pas de la rje nyid thugs shin tu 'dzin pa zhig 'khrungs/ de dag gis

kyang rje nyid la 'di nga'i bla ma yin zhes thugs mnyes po dpe bral du mdzad/ skabs shig 'od gsal du gzim shar dpe khri'i logs la spre'u chen po mi tshad tsam zhig gar byed
pa dang / yang lan cig mi gnyis gri ring khyer nas rje nyid la mtho 'tshams bgyid tshul 'khrungs pa 'di dag kyang mdo las/ rin chen chos kyang dkon la rtag tu 'tshe ba'ang
mang / /zhes gsungs pa ltar bar chad kyi ngo zhig yin na'ang yab rje sogs dam pa gong ma'i thugs rje dang rje nyid kyi thugs bskyed kyis nyer 'tshe mi mngon dbyings su
yal/ de tsam la yum mchog bstan 'dzin bsod nams bzang mo de gra pa bgres po 'dra ba zhig res 'ga' rtser bzhugs nyir byon te rje nyid la thugs lhag par brtse nyams mdzad
pa rnams thugs kyi dpal be'ur yang dag par mnga' ba lags// // ! dgung grangs lnga pa chu glang lo tsam la 'od gsal gyi ngang duu sa skya ma btab gong gi lung pa 'di'i dbyibs
rnams gzigs nas/ 'dir ma 'ongs pa na dpal ldan sa skya zhes pa'i dgon chen zhig yong rgyu yin dgongs pa thugs la 'khrungs pa dang / slob dpon 'phags pa klu sgrub kyis
sems can zhig dmyal ba nas bton pa dang / sa chen/ rtse mo/ chos rje khu dbon te bzhi lhan cig tu gzigs pa dang / rje btsun rin po che mnyam bzhag gi phyag rgya can la mchod
pa'i lha mos mchod pa 'bul ba sogs lan gnyis gsum mi 'dra bar 'khrungs pa ste klu sgrub dang rje btsun gong ma lnga'i zhal de dus ka gzigs shing de lo chos khri thang
mo cher gser zangs kyi rgya phibs gnang ngo // // ! dgung grangs drug pa shing stag gi ston rje btsun a Ni drung gis mgon po'i sku mtshams grol ba'i sbyin sreg tshoms dmar
du gnang skabs drag yol 'gang dkar ma bkram pa gzigs pas/ 'di 'dra'i yol ba'i rnam dpyod ang dgongs pa 'khrungs byung gsung ba ni phyis su'ang drag yol der gtsigs chen
mdzad skabs thos lags/ de lo thugs la dgyes pa'i sngar gyi bu rdzi

bkra shis rab mdzes chu nad kyis mnar bas de mi 'tsho bar mkhyen te gan du yang yang thebs pas rgan mo bsam pa rdzogs/ de 'das pa gsan pas dam pa rnams ni byas pa shes shing
drin du gzo ba yin pas na/ spyan chab kyi rnam pa mdzad cing snying rje'i kun slong bsam gyis mi khyab pa 'khrungs/ de tshab dpal rtse sde pas zhabs 'gyur hur bskyed kyis
zhus kyang phyis su de nyid la bar chad zhugs nas gdan sa chen po dang ha cang 'brel chags pa ma byung bar gleng zhing gnas gsar rje phebs theng gnyis pa'i skabs so//
// ! dgung grangs bdun pa shing yos snron zla'i yar tshes dge zhing bkra shis pa'i tshes brgyad kyi nyin sku yon gyi thog ma/ thon mi sambho Tas/ bslab pa kun gyi gzhi 'dzin
cing / /rig byed smra ba rnams kyi rgyu/ /ming tshig brjod pa kun gyi gzhi/ /yi ge'i sbyor ba bshad par bya/ /zhes gsungs pa ltar gyi don dang ldan pa'i kA li ljags klog
gi dbu 'dzugs rgyu'i snga dro sgo rum gzim spyil dkar po dang / dbu rtse rnying ma'i 'jam dbyangs gzi 'od 'bar ba mjal bar phebs pas bse mgon chen po'i sku mdun gyi sa
stegs steng nas rgya khab gzhan las pa ldabs kyis ring ba zhig /bse mgon yid bzhin gyi nor bus bslu med rten 'brel gyi che bas stsol bar mdzad pa'ang / rje btsun 'jam pa'i
dbyangs kyi mtshan la rdo rje rnon por gsungs pa bzhin rje nyid kyi mkhyen rab sU tse'i rtse mo ltar rno bar 'gyur ro/ /zhes gsungs pa'i lung bstan du gor ma chag pas
khab de'ang rgyun ring gi bar thugs tshags mdzad cing / yab rje mchog nas ka phreng sogs 'bul gnang skabs tshegs med du mkhyen pa sogs thugs rab kyi bdag por mnga' gsol
gyi sgo dang po'ang 'di nas dod de/ ji skad du/ chos kyi ma mo ma bslabs thugs su chud/ /ces pa'i gras su bzhugs shing / de skabs yab rje mchog gis mtshon legs so'i rten
'byung gras gra tog gser gsum gyi glegs bam phyag tu son pa ni/ rgyal ba'i bka' mdo rgyud dgongs

'grel man ngag dang bcas pa'i bdag por 'gyur ba'i 'bad med lhun grub kyi rten 'brel du gdon mi za bas rje rdo rje 'chang nyid kyang 'di la de dus ka rten 'brel dge ba zhig
yin nam dgongs pa 'khrungs pa don gnas su shes ldan gzur gnas kun gyis mkhyen gsal ltar lags/ zhag shas nas gnas slob bzod pa bkra shis kyis/ sku zhabs rin po cher thugs
brel gyi stabs gdung brgyud rin po cher sku yon kho bos zhabs 'gyur zhus na gsung ba bzhin la de bzhin gyi zhal bzhes stsal bas bzhugs g.yab shar du sger mchod gnang ste/
rten khri der brten bcas sgros ldan chung ngu dang / rig 'dzin bla brgyud sman thang ba'i phyag bris ma 'grems par mdzad de snga dro thugs gnyer phur sgrub sogs khyug tsam
gyis bde blag tu khong du chud/ de nas yab rje mchog gis sgrub thabs brgya rtsa'i rjes gnang re dang / sa skya bka' 'bum ljags lung thun re/ phyi dro skyor sbyangs phran
bu re mdzad/ 'di tsam zhig la re zhig rje rdo rje 'chang nyid a lce drung zung bcas gnas bcur bzhugs skabs shig rje nyid kyi rdzu 'phrul gyis spos kyi red bu zhig zhal
bar btsugs steng sku lus kyi lcid reng bur bkal te bzhugs pas sku mched zung ha las par gyur ba'i tshe ci yang ma gsungs shig bka' stsal/ ces a Ni drung 'di'i gsung las
yang yang thos so// // ! dgung grangs brgyad du phebs pa me 'brug lor phur sgrub kyi thugs 'dzin rnams sngon du song nas thog mar phebs shag mdzad kyang / yab rje mchog nas
phur sgrub chugs nyer sgo rum du brtag sgril mdzad pas ma 'thon pa ni/ de lo lha chen khyam stod ag glen nam ang lan ka brgyad kyi ya gyal gsum nyen gcong dogs gnas gang
yang med bzhin du hor zla bdun pa'i tshes bcu gsum nyin glo bur rdib gzhom byung bas/ thog ma'i la nyer de ltar mi rung ba 'phur shes ma hA kA las dgongs te ma gnang bar
'khums so/ /de tsam nas bzung sngags 'chang chos

kyi rgyal pos mdzad pa'i brag rdzong ma mchan bu bcas thugs la zin nas zhal 'don chag med kyis nyin ltar yi ge bdun ma sogs stong phrag re dang / sngags 'chang dang a mes zhabs
kyi sku bstod shlo ka re brgya tshar chag med 'don par mdzad/ de nas yab rje mchog sku 'khor rags bsdus bcas gzhis rtser rgyal ba yab sras mi'i dbang po bcas zhal rgyas
thog mjal phyag bka' drin che ba nas/ smin drug zla nang gdan sar phebs skabs kyi bca' sgrig rnams sngar srol bzhin mdzad de/ rje rdo rje 'chang nyid a lce drung thung
bcas nas bla brang zam sner phebs bsu/ mjal dar bstar ba/ byin rlabs zhu ba sogs mdzad nas rim gyis gzim chung du dga' spro'i dpal la longs spyod par gnang / mi ring bar
kun rdzob ltar snang du beg ge'i snyun lci ba 'dogs bcas bzhes gnang skabs yab rje mchog nas bka' dbang rjes gnang byabs khrus ljags chu sku glud rdzong chog sogs mdzad
pas gegs med snyun las grol ba'i tshul bzhes so// // ! dgung grangs dgur phebs pa me sbrul lor rje nyid kyis/ /dpal sa skya pa'i yab chos gras khro bo'i rgyal po phyag na
rdo rje 'byung po 'dul byed kyi ljags bsnyen zla gcig dbang khang smin grol bde chen du grangs bsnyen mthar phyin mdzad skabs lho phyogs nas 'di yin med pa'i sgra phir
mang po zhig dang / 'od 'khyug 'khyug byung bas ci yin dgongs rab gsal der gzigs pas sprin nag gi khrod na gur lha brgyad yongs rdzogs bya nag thams cad kyi kha na sgog nyag
re re thogs pa zhig 'khrungs/ gzhan yang rje btsun rin po che gzigs snang byung ba'i tshul 'bum thang ldebs bris la gsal ba bzhin dang / de lo skyabs mgon mthu stobs
dbang phyug nyid phun gling du thog mar phebs skabs drung 'khor gyis gzhas sogs bsu ba dang / skabs shig thar rtse rdo rje 'chang nam mkha' bsam grub nas yab yum sku mched
bcas la tshe dbang zhig

stsal dus/ tshe bum zan grub ma de las 'chi med tshe chu'i rgyun dngos su phebs pa'ang yab rje mchog la nyung ngu/ rje rdo rje 'chang nyid la mang tsam/ 'jam mgon gcung rin
po che dang yum mchog drung la gtan nas ma byon pas phyis kyi rten 'brel yang de ltar du gyur cing / de dus tshe dpag med lha dgu'i sgo nas 'chi bslu dang rjes 'brel gyi
bka' dbang thog me tog dkyil 'khor la 'bul gnang skabs kyang yab rje'i de sangs rgyas tshe dpag med la babs/ rje rdo rje 'chang nyid kyi de rin chen tshe dpag med la babs/
'jam mgon gcung dam pa dang yum mchog drung gi de gzhal yas khang nang du lhung tsam byung zhing / gur khro bcu dang zhal bsnyen dus kyi rjes gnang yang gsan/ yang thar
rtse rdo rje 'chang nyid nas yab rjer sgrol dkar/ rje nyid la dbyangs can lha mo/ /gcung dam par zhal sgrub dus kyi thang ka bcas stsal ba'ang brtags shing dpyad na/ yab
rje mchog la sku tshe bsring thabs sgo gang zab mdzad dgos pa dang / rje rdo rje 'chang nyid shes bya'i dkyil 'khor la sgra dbyangs lha mo lta bu'i mkhyen rab rgyas par
'gyur ba dang / gcung dam pa nyid la gnyan mgon zhal bzhi pa shin tu 'go zhing 'ches pas na de nyid bsten sgrub kyis phrin 'chol dgos pa'i brda yang dag pa rnams rtsa ba'i
bla ma dam pa gang nas lkog gyur rjen ston du gor ma chag go/ // ! dgung grangs bcu pa sa rtar dbang khang phu'i mgon khang srid gsum zil gnon du lha mchog rdo rje gzhon
nu'i dus grangs kyi ljags bsnyen kha skong sbyin sreg bcas mthar phyin du bka' drin che zhing / thun dbar la yab rje mchog nas sa skya bka' 'bum gyi ljags lung dang /
de lo sgrol ma g.yu mkhar mo'i steng gi dri gtsang khang 'di nyid rten brten pa bcas gang gi yab rje nas gsar bskrun mdzad pa'ang yum mchog nyid phebs gong gi mnal lam de
nyid lkog gyur rjen gsal du

mngon no// // ! dgung grangs bcu gcig tu phebs pa sa lug lor kha'u sman chab skabs mar lam skyed lhas su rgyab ri'i brag grum phyir 'phen na rung min zhus skabs yab rje mchog
gi bka' las/ nged rang nas rab gnas bgyis na mi skyon zhes gsungs te/ yab sras zhal rgyas nas phyag nas mdzad pas da lta'i bar du'ang ma lhung ba ling nge yod pa 'di yin
par gleng zhing / de nas gzhi thog pho brang gi shar brgyud nyen ches pas zhig gso mdzad skabs rje rdo rje 'chang nyid a lce drung zung bcas la bzhugs gnas shing gsar
bskrun gyi gyang ldebs dang shing bsgrigs sogs la tshon dang mthing zhal sogs grub bstun/ yab rje mchog nas gur lcam dral dang zhal gyi thugs 'dzugs dang / gnas slob nas
gdugs dkar rgyal mtshan 'dzugs chog gnang zhing / nang du nyer mkho'i yo byad rnams 'grig rjes rje rdo rje 'chang nyid kyis sku yon gyi rim pa spyi dang / bye brag rgyal
sras lam bzang sogs thugs 'dzin mdzad do/ /de dag gi don bsdu na/ 'jam mgon gzhon nur gyur pa'i 'khri shing gang / /rgyal sras spyod pa'i yal 'dab gsar bu'i dus/ /bag chags
bzang po zab brling gting tshugs pas/ /byis spyod dri bzhon ngal te gshin rjer bros/ /'khrungs ma thag nas dran pa'i lcags kyu yis/ /skyed byed dang bcas mi ngas gnyis
'thung snar/ /btab ste snying rje'i yul du rjes bzung nas/ /rdo rje ri bo'i gtos kyi rnam thar bskyangs/ /yon tan kun gzhi kA li nas brtsams te/ /brda tsam mod du bde blag
thugs chud pas/ /ma bslab kun mkhyen mi 'gyur mkhas pa'i gtam/ /skyengs te sngon byung rdzu la brten par nges/ /gaml-i ma hA kA las dngos grub mtshon/ /rdo rje rnon por
gsal 'debs dam bsgos shing / /dngos nyams gzigs snang ngang du bde stong gi /ye shes mchog gi ro yis thugs rgyud gtams/ /ma bcos lhun grub dam pa'i

gshis lugs la/ /byas shes drin gzo'i ri mo bsub tu bral/ /rgyal dang rgyal sras mchog gi rnam thar ni/ /lha rigs gzhon nu'i thugs kyi rgya mtshor 'khyil/ /zhes kyang smras
so// // ! rtsa ba'i sa bcad bzhi pa khams gsum chos kyi rgyal po'i gser khri rin po cher dbang bskur te bstan pa dang 'gro ba'i phan bde rlabs po che spel tshul la/ khams
gsum chos kyi rgyal po'i gser khri rin po cher mnga' gsol ba dang / bstan 'gro'i phan bde spel tshul rnams lo khams dang sbyar te bshad pa gnyis las/ dang po ni/ skye ba
gzhan du sbyangs pa dang / /mkhas pa du ma bsten pa dang / /rnam par dpyod pa'i blo gros kyis/ /shes bya kun la 'jigs med thob/ /ces gsungs pa ltar/ nges pa'i don du rje
btsun 'jam pa'i dbyangs las gud na ma mchis kyang / rnam par mi nas mir gyur ba'i skye ba nyi shu rtsa lngar de nyid kyis rjes su bzung bas shes bya rig pa'i gnas lnga dang
/ bcu dang bco brgyad la sogs pa mtha' dag phyin ci ma log par mkhyen pa'i 'jam mgon sa skya paNDi ta chen po kun dga' rgyal mtshan dpal bzang po sku dbon dang bcas pa'i
chos kyi khri rin po che mkhas pa zil gnon du grags pa ga la bar/ lha dang bcas pa'i 'gro ba mtha' dag gi mchod sdong chen po khams gsum chos kyi rgyal por dbang bskur
ba'i sngon du 'gro ba rten 'brel gyi sgo 'phar brgya phrag dbye rgyu'i sku rim du/ sa lug dbyug zla'i nyer drug la dmar chen gtor bzlog dang sbrags rgyal gsung bka' 'gyur
rin po che zhal dbye ba/ mi shigs rdo rje'i tshe srog sgrub pa'i cho ga bcas dang / bsnyen sgrub las gsum mthar phyin gyi zor las pa lngas nyer dgur gtor zor 'phen pa/
smin zla'i tshes gsum lhag pa lha mtshams kyi 'grub sbyor dang ldan pa'i nyin mchod zhing bya khra ma'i 'bruu spungs la/

bstan srid je mthor rgyas pa'i rten 'brel gyi dar cog sgreng ba sogs dang / mgo zla'i mjug phur bzlog sgrub zhag lnga'ang gnang ngo // // ! dgung grangs bcu gnyis su phebs
pa lcags spre'u rgyal zla'i tshes gcig nyin lha mchod sngon 'gro'i skyabs mgon yab sras sku 'khor/ /ban tshang bla rigs sogs dang bcas tshoms chen du dga' ston bzhugs gral
sngar rgyun bzhin rgya cher stsal/ tshes gnyis nas bzung rje rdo rje 'chang nyid ban tshang pa'i 'khor tshogs dang bcas mgon khang khag rnams kyi gtor spod skabs yongs
grags kyi khag bzhir lha mdung / rnga ril dar cog can kha btags bcas bstan 'gro'i bde skyid dar ba'i thugs smon can gyis 'bul ba mdzad/ tshes gsum nas yab rje rdo rje 'chang
gis mgon khang steng 'og /bdud 'dul phug /skyed lhas/ bsam brling dus mchod rnams su phyi sgrom nang gzungs sogs ma tshang ba med pa'i ru mtshon 'dzugs chog /spyi bye
brag gi bstan pa dar rgyas yun brtan gyi phrin 'chol gnyer gtad sogs thugs bskyed rlabs po che'i sgo nas sgrub 'dzugs skabs rje rdo rje 'chang nyid kyang phebs/ de nas zla
nang de'i yar tshes la gser khri rin po cher mnga' gsol gong / rgyal sras lam bzang gi gsung bshad kyi dga' ston stsol ba la sku na'i stabs thugs spobs sbyang phyir du/
gnas slob bzod pa bkra shis nas bskul ma bzhin gzhi thog bla brang gi shar phyogs khang gsar bsod nams dpal 'byor gling du/ gong gi sku mched 'jam mgon gcung rin po che/
a Ni drung/ yum mchog /rje btsun drung gsum/ gnas slob gsol gzim sogs bcu phrag brgal tsam la tshogs chen mor ji ltar stsol ba bzhin gyi bshad lung nyin gsum ma zhig bka'
drin che ba ni sku tshe 'di nyid du chos 'chad mdzad pa'i sgo dang po'i skabs so/ /zla ba de'i nyer gsum nyin

'chams mgon bcu dgu spyan 'dren bcas dus mdos kyi tshogs dbur yab sras zung phebs shing / nyer lnga'i nyin snga bar grol nas mnyen chas 'chams lha khang chen mo'i rdo gcal
du mdzad/ nyer brgyad nyin las mkhan sgo ma ru 'dren bcas kyi gar 'chams rngam brjid dang ldan pa kun gyi yid 'phrog pa dang / nyer dgu gtor zor 'phangs nas/ gnam gang la
chos srung rnams la gtang rag phrin 'chol zung 'brel gyi bskang ba brgya tshar du grags pa dang / hor lugs kyi dbang du btang na lcags spre'u gsar tshes kyi snga dro bstan
srung mgon po mnga' gsol rgyas par mdzad rjes gzhi thog pho brang gi tshoms chen mor skyabs mgon dam pa yab sras dkon mchog gi grangs ldan gyi dbu g.yas/ chos grwa nyi
zla zung gi bya ba las kyi sne mo ba/ mchod yon rin po che rnams kyi legs skyes stob mi/ gzhan yang gzhis byes kyi ser skya mchog dman 'os babs rnams la lo gsar gyi dga'
ston gya nom par bstar zhing / tshes gnyis gsum bzhi rnams la gser khri rin po cher mnga' gsol dngos gzhi'i dga' ston snga ma gnyis kyi tshe yab rje mchog nas gzhi thog
pho brang gi yang steng du lha bsangs dang / de nas sngar srol ltar bca' bsgrigs sngon du btang nas/ nyin dang po/ lnga bdo'i mgon po zas gtsang sras pos chos kyi 'khor lo
bskor ba'i skabs su lha dbang brgya byin gyis phul ba'i chos dung rin po che dkar po rgyang grags nyi ma rtse shar la gsung bskul gyis/ mkhas pa zil gnon nam/ 'khor lo
gsum ldan nam/ chos khrir thang mo che sogs mtshan mchog gsum ldan gyi gser khri rin po che ga la ba'i mdun du/ chos grwa rnam gnyis kyis gtsos sdom brtson sde snod 'dzin
pa'i dge ba'i bshes gnyen rnams kyis gral gyi gzhi bzung / skya ser khri

phrag longs ba'i tshogs kyi khrod du/ srid zhi'i gtsug rgyan 'jam mgon mi srid bzung ba skuu mched sku mtshan dang dpe byad kyis spras shing lta bas chog mi shes pa sku 'khor
dang bcas pa rnams/ 'phags pa rta thul ltar spyod lam dul zhing / tshangs pa'i rgyal po ltar blo gros dang ldan pa'i sgo nas phyags legs par phebs te/ gser khri rin po
cher sku gsung thugs 'gyur ba med pa lhan ne lhang nge lham mer phebs bstun gsung rab klog pa maNDal 'bul ba sogs sngar rgyun gyi phyag len bzhin grub 'phral/ gnyis med
gsung ba don kun grub kyis rigs can gsum la chos kyi 'khor lo bskor pa'i tshul ji lta bar rje rdo rje 'chang nyid kyis/ sems bskyed gsal 'debs nas brtsams 'jam mgon sa skya
paNDi ta chen pos dbus gtsang khams gsum du tshogs chos su legs par gdams pa'i bstan bcos chen po thub pa'i dgongs pa rab tu gsal bar byed pa'i mtshan don nas bsam gtan
gyi phar phyin yan chad legs par stsal/ nyin bar mar gong bzhin bca' bsgrigs sngon 'gro'i sngar gyi 'phro nas sku gsum ye shes kyi rnam gzhag yan chad/ nyin gsum par skyabs
mgon yab sras gsum char gong gi dge mtshan dang bcas phebs te/ rje rdo rje 'chang nyid kyis sngar gyi 'phro nas mjug gi sbyar byang bar tshang la ma nor ba/ kun gyi
yid 'phrog pa gsung 'jam zhing snyan la dag cing gsal ba nye ring med pa tshangs pa'i dbyangs lta bu'i sgo nas der 'dus kun gyi rna ba'i bdud rtsir sim pa/ bsnyengs pa mi
mnga' ba'i spobs pa gzengs mtho ba'i ngang nas stsal bas kun kyang dga' bde'i dpal la lhag par sbyar ro/ /de ltar gyi skabs rten 'brel gyi legs skyes phun sum tshogs pa
bstar ba ni/ rgyal dbang thams cad mkhyen gzigs mchog nas khyad du mtshar ba'i dgu tshan dgu /sa skyong yab sras nas kyang de bzhin sogs mdor na gzhis

byes nas dngos 'bul rmugs 'dzin dbang po'i gan mdzod zhal dbye bar co 'dri ba dang / dge 'dun pa skye bo'i tshogs dang bcas pa la mang ja gdan non sbyin 'gyed stob pa sogs
dang / gdan sa chen po'i rten khyad mtshar rnams la mchod pa snyan shal spyan gzigs/ gzhan yang zur 'bul gyi rnam gzhag dgos pa rnams la'ang de bzhin bcas mdzad cing / brgya
dpon nas mol gtam phul grub rjes yab rje chos kyi rgyal pos/ gang gi rigs sras dam pa sku mched zung khams gsum chos kyi rgyal por mnga' gsol ba'i legs tshogs kyis mtshon
bdag gzhan gyis dus gsum du bsags pa'i dge ba'i rtsa ba rnams chab mi 'tshal ba'i phyir/ yon tan rin po che sdud pa las/ ci ste mtshan ma med na de ni bsngo ba yin/
/zhes gsungs pa ltar/ 'khor gsum yongs su dag pa'i gsung bsngo'i rgyas btab rjes yab rje nyid rje rdo rje 'chang sku mched kyi sku mdun du zhal byang gzigs kyis bzhengs nas
'jam mgon sku mched la/ rgyal srid rin po che sna bdun bkra shis pa'i rdzas brgyad sogs kyis mnga' dbul smin rgyas dpon slob lhan rgyas nas gnang ba'i shis brjod/ rgyal
mtshan rtse mo nas rgyal ba'i sku gsung thugs kyi bkra shis shog gi bar ban tshang dbu byed che bas jeng drangs/ tshogs pa byings bcas nas 'brug stong dus gcig la ldir
ba lta bu'i gsung gdangs kyis mtha' brgyan par mdzad de/ 'jam mgon sku mched gang gi rgyal tshab tu mnga' gsol legs byas kyi rten 'brel dge bas mtshon 'dzam gling na sgrun
zla dang bral bar mkhas grub gzur gnas du mas bsngags pa'i rje btsun sa skya pa'i gdung rabs rin po che srid mtha'i bar du byon nas gser khri rin po cher mnga' gsol gyi
rten 'brel 'bad med lhun gyis grub pa'i dge mtshan srid na gsal ba ni nam mkha'i khams shin tu dwangs

shing nyi 'od gsal ba 'ja' dang 'od kyi gur khang 'khyil ba/ dkar phyogs lha rnams me tog gi char snyil zhing der 'dus kyi skye dgu mtha' dag dga' mgu yi rang gi dad pa'i thal
sbyar dang chabs gcig gnas tshul de ltar 'byung 'gyur gyi smon lam 'debs pa dang skyabs mgon rdo rje 'chang yab sras rnam gsum gyi ngo mtshar mdzad pa'i gleng mo sgrogs
pa la gcig tu gzhol bar gyur cing / de'i sang nyin gegs med don ldan gyi dga' ston chen mo'i thog rje rdo rje 'dzin nyid la yab sras zung gis mtshon gzhis byes ser skya
drag zhan rnams nas legs so'i sgo brgya rnam par dbye ba'i skabs so/ /de dag gi don bsdu na/ gnam bskos lha yi rang 'dra'i rigs bdag khrir/ /rgyal tshab mchog tu mnga'
gsol nyi zla zung / /mthon por 'gyur med shis pa'i me tog char/ /snyil la phyogs bcu'i rgyal dang rgyal sras kyang / /de tshe gdul bya'i blo gros 'dab brgya pa/ /yongs su
'byed pa'i dam chos tsha zer ni/ /'jig rten kun gsal bcu gnyis bdag po yis/ /rnam grol sbrang rtsi'i bcud du 'dzum par bskyangs/ /phyi nang rten 'byung skyes kyi bdog pa'i
dngos/ /mi zad nam mkha' mdzod kyi spun zla ru/ /lhun grub phrin las phyogs kyi bu mo'i rnar/ /grags pa'i gdugs dkar dkar phyogs lha yis bzung / /zhes kyang smras so//
// ! gnyis pa bstan 'gro'i phan bde spel tshul rnams lo khams dang sbyar te bshad pa la/ thos rtsom gnyis rtogs sla ba'i phyir so sor phyogs bsdoms su bshad pa dang / bsam
sgom 'chad rtsod kyis mtshon lugs brgya'i mdzad phrin kun gsal gyi tha gru ltar yangs shing rgya che ba'i nang nas bka' 'bangs kyi tha shal mu to ba bdag gis cha shas
tsam zhig rnyed pa rnams go rim bzhin lo khams so so'i nang du ji mdzad ma 'khrul bar ston pa dang gnyis las/ dang po la/ thos pa mdzad pa'i tshul dang / rtsom pa

mdzad pa'i tshul gnyis kyi dang po la/ spyir dam pa'i chos nyan pa'i phan yon dang / bye brag theg chen gyi chos nyan bshad kyi phan yon gnyis kyi dang po ni/ byang chub sems
dpa'i sde snod las/ /thos pas chos rnams shes par 'gyur/ /thos pas sdig las ldog par 'gyur/ /thos pas don med spong bar 'gyur/ /thos pas mya ngan 'das pa thob/ /ces gsungs
la/ de'i don rnam bshad rig par/ de la rkang pa bzhi po 'dis ni rim pa ltar/ phyi nang gi grub mtha' shes pas blang dor gyi gnas shes pa dang / tshul khrims kyi bslab
pa thob nas nyes spyod las ldog pa dang / sems kyi bslab pa thob nas don med pa'i 'dod pa spong ba dang / shes rab kyi bslab pa thob nas de la brten te zag zad mngon du
byas nas myang 'das thob pa ste bzhi'am/ yang dag pa'i lta ba rnyed pa dang / las dang / nyon mongs pa dang / skye ba'i kun nas nyon mongs las brgal ba ste bzhi dang / chos
'dul ba la dad pa rnyed pa dang / rab tu byung ba dang / dbang po'i sgo bsrungs pas 'dod pa las 'dod chags dang bral bas gnod pa spong ba dang / bden pa rtogs nas myang
'das thob pa ste bzhi la bshad do/ /lung rnam 'byed las/ mang du thos pa la phan yon lnga yod de/ phung po la mkhas pa dang / khams la mkhas pa dang / skye mched la mkhas
pa dang / rten cing 'brel bar 'byung ba la mkhas pa dang / de'i gdams ngag dang rjes su bstan pa gzhan la rag ma las pa yin no/ /gzhan yang rnam bshad rig par bcom ldan
'das kyi chos nyan pa la phan yon lnga gsungs te/ ma thos pa thos par 'gyur ba dang / thos pa yongs su byang bar 'gyur ba dang / som nyi spong ba dang / lta ba drang por
byed pa dang / shes rab kyi tshig dang don zab mo rtogs par 'gyur ba'o/ /zhes sogs mang du gsungs

so// // ! gnyis pa bye brag theg chen gyi chos nyan bshad kyi phan yon ni/ gzhi'i dus su theg dman gyi dge ba zil gyis gnon cing rigs gsos thebs pa dang / lam gyi dus su sgrib
pa ma lus par spong bas bsod nams gzhan las lhag pa dang / 'bras bu'i dus su rnam mkhyen thob par nges pa'o/ /dang po ni/ shes rab kyi pha rol tu phyin par/ stong gsum
gyi stong chen po'i 'jig rten gyi khams kyi sems can de dag thams cad dgra bcom pa nyid thob par 'gyur la/ dgra bcom pa de dag gi sbyin pa las byung ba'i bsod nams bya
ba'i dngos po dang / tshul khrims las byung ba'i bsod nams bya ba'i dngos po dang / sgom pa las byung ba'i bsod nams bya ba'i dngos po gang yin pa de la/ kun dga' bo 'di
ji snyam du sems/ bsod nams kyi phung po de mang ba yin nam gsol pa/ bcom ldan 'das mang lags so/ /bde bar gshegs pa mang lags so/ /bka' stsal pa/ kun dga' bo de bas kyang
su zhig byang chub sems dpa' sems dpa' chen po la shes rab kyi pha rol tu phyin pa dang ldan pa'i chos tha na nyi ma gcig ston na/ de bsod nams kyi phung po ches mang du
skye'o/ /zhes pa nas/ kun dga' bo 'di ni byang chub sems dpa' sems dpa' chen po de'i chos kyi sbyin pa ste nyan thos kyi theg pa thams cad dang / rang sangs rgyas kyi theg
pa pa'i gang zag thams cad kyi dge ba'i rtsa ba thams cad zil gyis gnon pa'o/ /zhes sogs gsungs so// // ! gnyis pa ni/ rgyud bla mar/ gang zhig byang chub don du gnyer
bas gser zhing nor bus spras pa ni/ /sangs rgyas zhing rdul mnyam pa nyin re chos rgyal rnams la rtag 'bul la/ /gzhan gang 'di las tshig gcig thos shing thos nas kyang
ni mos na 'di/ /sbyin pa las byung dge ba de las bsod nams ches mang thob par 'gyur/ /blo ldan gang zhig bla med byang chub 'dod pas bskal pa du mar yang / /

lus ngag yid ni 'bad pa med par tshul khrims dri med srung byed la/ /gzhan dag 'di las tshig tsam thos shing thos nas kyang ni mos na 'di/ /tshul khrims las byung dge ba de
las bsod nams ches mang thob par 'gyur/ /gang zhig 'di na srid pa gsum gyi nyon mongs me 'jil bsam gtan ni/ /lha dang tshangs gnas mthar son rdzogs pa'i byang chub 'pho
med thabs sgom la/ /gzhan gang 'di las tshig tsam thos shing thos nas kyang ni mos na 'di/ /bsam gtan las byung dge ba de las bsod nams ches mang thob par 'gyur/ /gang phyir
sbyin pas longs spyod dag ni sgrub byed la/ /khrims kyis mtho ris bsgoms pas nyon mongs spong byed la/ /shes rab nyon mongs shes bya kun spong de yi phyir/ /'di mchog
nyid de de yi rgyu ni 'di thos yin/ zhes so// // ! gsum pa ni/ mdo sde rgyan las/ gang zhig tshig gam don sgo nas/ /tshigs bcad gnyis 'dzin rab sbyor la/ /sems can blo ldan
mchog de yis/ /yon tan rnam bcu thob 'gyur te/ /khams ni zad par brtas pa dang / /'chi ba'i tshe na rab dga' thob/ /ci ltar 'dod par skye ba dang / /kun tu tshe rabs
dran pa dang / /sangs rgyas rnams dang 'phrad pa dang / /de la theg mchog thos pa dang / /mos pa blo dang bcas pa dang / /sgo gnyis byang chub myur thob pa'o/ /zhes gsungs
shing / gzhan las kyang mang du gsungs mod kyi mang bas 'jigs nas 'dir de tsam las ma spros la/ de dag kyang rnam bshad rig par/ mdo don che ba nyid thos nas/ /nyan pa
dang ni 'dzin pa la/ /nyan pa po ni gus byed pas/ /thog mar dgos pa brjod par bya/ /zhes pa bzhin yin pas/ khams gsum chos kyi rgyal po 'brel tshad don ldan gyi rdo rje slob
dpon chen

po de nyid ni bskal pa dpag tu med pa'i snga rol du bcu gsum rdo rje 'dzin pa'i go 'phang la mnga' gsol du zin na'ang / gang gi ba tshwa can chu klung gi mdo lung sogs kyi
don bzhin/ dus 'dir/ 'gro ba ma lus pa srid pa'i gcong rong las sgrol ba'i ded dpon chen po'i tshul bzung nas/ mdo rgyud man ngag dang bcas pa'i zab rgyas kyi bdud rtsi'i
'byung khungs yongs 'dzin dam pa bsnyen tshul ni 'di lta ste/ rje rdo rje 'chang nyid kyi zhal sgo las byon pa'i rje btsun sa skya pa'i gdung rabs gdan rabs bcas kyi lo
rgyus ngo mtshar srid na 'gran bral zhes bya ba las/ yab rje rdo rje 'chang dang thar rtse rje/ /gnas gsar rje dang brag rtsa rje btsun drung / /gzhi dgon rab brtan bzang
dang rta nag mkhan/ /tshul khrims bzang dang ngor chen bsod nams bzang / /sangs rgyas ye shes dpal ldan chos skyong zhabs/ /gong dkar bsod nams blo gros rnam mkhyen grong
/ /chos dbang rgya mtsho chu ri bkra shis don/ /kun dga' chos 'phel rin chen bzang po ste/ /gong dkar rnam lnga rin chen mi 'gyur zhabs/ /'gro mgon thub dbang de sras rig
'dzin mtshan/ /mkhan chen dbang phun mkhan chen kun dga' zla/ /seng ge rgyal mtshan sha ri mnga' bdag che/ /rgyal dbang skal bzang rje dang mchog sprul zhabs/ /dpal ldan
no min han dang 'on rgyal sras/ /lo nas sems dpa' chen po smin grol gling / /khri chen rin chen rnam rgyal sras mchog bcas/ /'bri gung rje dang bsam sdings yang zab rje/
/kun dga' sangs rgyas zhal lu ye shes grags/ /dngos grub sdings dang kun dga' don gsal sogs/ /gus pas bsten nas ris med chos rgyun zhus/ /nyams len med kyang dbang lung
man ngag 'khrid/ /gzhon dus brtson khul slob ma bstan phan dang / /btang snyoms dam nyams gsog pa grangs med yod/ /ces gsungs pa ltar bla ma dam pa de rnams las zab pa
dang

rgya che ba'i chos tshul mtha' yas pa zhig bzhes te/ dus phyis gsan pa rgya mtsho'i mthar son pa'i dpe gcig pur 'os par mdzad pa'i tshul rnams ni ha cang mang ches pas 'dir
ma spros pas rje rdo rje 'chang chen po de nyid kyi gsan yig rin po che pod chen gnyis kyi steng nas shes par bya ba'i dbang du zhus nas/ gnyis pa rtsom pa mdzad pa'i tshul
ni/ ji skad du/ chos rnams thams cad bka' dang bstan bcos gnyis su 'dus/ /legs par gsungs dang de yi dgongs 'grel te/ /de yis dbang gis shAkya'i bstan pa 'di/ /'jig rten
khams 'dir yun ring gnas par 'gyur/ /zhes dang / rgyud bla mar/ gang zhig rgyal ba'i bstan pa 'ba' zhig gi /dbang byas rnam g.yeng med yid can gyis bshad/ /thar pa thob
pa'i lam dang rjes mthun pa/ /de yang drang srong bka' bzhin spyi bos blang / /zhes gsungs pa ltar gyi brjod don dang ldan zhing / dpyad gsum rnam par dag pa'i bstan bcos
tshar du dngar ba rnams kyi nang nas rags pa tsam zhig brjod na 'di lta ste/ gsol 'debs brgyud bdebs dngos dang zhal skong skor/ 1) gdung rabs la sogs rnam thar bsgrigs
rtsom skor/ 2) sgrub dkyil bsgrigs chags bsnyen thabs sbyin sreg skor/ 3) dkar chag bca' yig debs dang dpyad khra'i skor/ 4) bskang mdos phrin bcol gtor bzlog ru mtshon
skor/ 5) dril lan sogs sna tshogs pa'i skor/ 6) dang drug las dang po ni/ yab rje rdo rje 'chang la gsol 'debs yon tan rin chen 'byung gnas sogs tsho bzhi/ rje btsun kun
dga' bstan pa'i nyi mar gcig /sa skya pa'i gdung rabs gsol 'debs don gnyis lhun grub pa ma bsam pa lhun grub zhal skong / dus mchod bla brang gdung rabs gsol 'debs/ rin
sgang gdung rabs gtso bsdus gsol 'debs/ kun dga' don gsal gyi ngor mdzad gdung rabs

gsol 'debs tshigs bcad gcig /nang chen bla ma'i ngor mdzad gdung rabs gsol 'debs/ thar rtse rdo rje 'chang la gnyis/ gnas gsar rdo rje 'chang la shlo ka gcig dang rgyas pa
gnyis/ rje de gnyis la zhabs brtan re re/ yang nam mkha'i mtshan can dang ratna'i mtshan can la zhabs brtan tshigs bcad re re/ brag rtsa rdo rje 'chang la gsol 'debs gnyis/
'jam mgon sangs rgyas ye shes la zhabs brtan gsol 'debs re re/ gong dkar bsod nams blo gros la gcig /gong dkar chos dbang rgya mtshor gsum/ rin chen mi 'gyur rgyal mtshan
la gsol 'debs/ 'jam mgon dpal ldan chos skyong la zhabs brtan dang gsol 'debs/ rgyal dbang bskal bzang rgya mtshor zhabs brtan gsol 'debs le tshan/ mchog sprul rin po
che blo bzang bstan pa'i dbang phyug 'jam dpal rgya mtsho dpal bzang por gsol 'debs/ smin gling khri chen 'gyur med rin chen rnam rgyal la gsol 'debs/ smin gling gdung rabs
spyir gsol 'debs dang zhabs brtan/ sdom gsum brgyud 'debs ma rig g.yul rgyal/ gnam kha'u par gsol 'debs/ bu ston rin po cher gsol 'debs/ paN chen shAkya mchog ldan la
bstod pa/ ngor e waM chos ldan gdan rabs gsol 'debs/ tshar lugs bla ma gtso bsdus gsol 'debs/ tshar lugs bla ma gtso bsdus la phyag 'tshal/ sgar chen dang kun dga' dbang
rgyal la bstod pa re re/ yang dag brgyud 'debs/ lam zab brgyud 'debs kyi kha skong / chos las pa bkra shis dar rgyas kyis zhus brgyud 'debs kha skong kha shas/ bde mchog
nyung ngu'i lung brgyud gsol 'debs/ mkha' spyod ma'i brgyud 'debs ngor chen dang tshar chen gyis mdzad pa'i kha skong rnams phyogs bsdoms/ mi 'khrugs pa'i brgyud 'debs/
tshe dpag med kyi bla brgyud

gsol 'debs le tshan/ 'jigs byed ro langs brgyad bskor gyi bla brgyud gsol 'debs kha skong bcas/ dbu ma lugs kyi sems bskyed brgyud 'debs/ khams gsum rnam rgyal gyi dbang brgyud
gsol 'debs/ gsang 'dus rim lnga'i 'khrid brgyud gsol 'debs bu mdzad kha skong / zhal bzhi bsnyen dus kyi rjes gnang bla brgyud gsol 'debs/ rmor chen la gsol 'debs le
tshan dang de gsham mnal lam du rtsom gnang gi tshigs bcad gcig bcas/ thub bstan mkhan chen klu dbang rgya mtsho dang ngag dbang bstan 'dzin rgyal mtshan gnyis la gsol 'debs
re re/ rtse gdong sprul sku'i yang srid myur 'byon gsol 'debs/ chos gter gling sprul sku myur 'byon gsol 'debs/ 'gyur med kun bzang klong grol la gsol 'debs/ rdor brag
rig 'dzin la gsol 'debs/ rgyal tshab dam pa ngag dbang 'jam dpal bde legs rgya mtshor zhabs brtan/ tho yon blo bzang nor bur brtan bzhugs/ dwags grwa bzod grags ngor mdzad
gsol 'debs zhal gsung ma/ ri khud sprul sku'i bzhed skong kun blo rgyang 'bod/ mkhyen rab skal ldan gyi ngor mdzad zhabs brtan gsol 'debs/ dwags grwa bkra shis yar 'phel
gyis zhus le tshan gsum/ 'jig rten dbang phyug la smre sngags/ smon lam bde dga' rgya mtsho/ rgyud sde bzhi'i lha tshogs la gsol 'debs/ rje btsun sgrol mar gsol 'debs/
khe smad dpal lhun nas zhus yab sras rnam gsum gsol 'debs/ khe smad sgrol 'bum ngor mdzad gsol 'debs/ kye rdor rgyu dbang zhal ngo nang brgyud la gsol 'debs/ stag rtse
byams pa lha dbang rig 'dzin la gsol 'debs/ thub bstan dge 'phel rje btsun rin po cher gdung rabs myur 'byon gsol 'debs/ bdag nyid chen po bzang po dpal la gdung rabs myur
'byon

gsol 'debs/ rje rdo rje 'chang sku mched kyi zhabs brtan bco brgyad yum bgres ngor mdzad/ yang gser can shangs pa slob dpon gyi ngor mdzad zhabs brtan/ skyabs gnas dam pa rnams
la zhabs brtan gsol 'debs dge slong bskal bzang mchog grub kyi ngor mdzad/ rje rdo rje 'chang sku mched brtan bzhugs gsol 'debs re re/ padma dpal ldan gyis zhus zhabs
brtan/ yang brtan bzhugs tshigs bcad re byas pa tsho gsum/ gcung rin po cher gcig /phur lcog pa chen por gsol 'debs/ bden tshig bkra shis 'gyur med/ bden tshig sa bstan
gsal 'bar/ a ti lug pan e dhi ni no mi na han zhus gsol 'debs/ gsol 'debs ma dag phung khams ma/ gong dkar blo nyi sogs kyis zhus pa'i gsol 'debs tshigs bcad gcig gi gsham
na rgyal mtshan 'dzugs chog dang bcas pa/ spu bla bsod grags kyis zhus yul sde rgyas pa'i smon tshig tsho gnyis/ gong dkar kun snang grwa tshang sogs rgyas pa'i bden tshig
/smon tshig kun mkhyen mngon gyur ma/ zhwa dmar sprul skur zhabs brtan gsol 'debs/ rje nyid la gsol 'debs dad ldan re skong / brtan bzhugs gsol 'debs nyes bral thar
mchog /bden tshig phan bde ganggA'i chu rgyun/ bden tshig 'gyur med g.yung drung / byang gling sprul sku myur 'byon gsol 'debs dang zhabs brtan/ dwags po zhabs drung rigs
bdag ngag dbang lhun grub dar rgyas no min han la gsol 'debs rab 'byams zhing bzhugs ma/ gser can shAkya 'gro mgon ched stsal zhabs brtan gsol 'debs/ thub brtan mkhan chen
padma rgyal mtshan la gsol 'debs/ smon lam dus gsum dpal 'bar/ e rte ni blo bzang chos grub kyis zhus sku bstod/ 'gyur med dpal sgron gyis zhus zhabs brtan/ gzim 'og sprul
sku'i ngor mdzad gsol 'debs shlo ka gcig /sgrol dkar brgyud rim

gsol 'debs/ bsod 'od kyis zhus yab sras rnam gsum zhabs brtan/ shing phag nag zla'i bco brgyad la 'jam mgon sa paN dngos su gzigs skabs thugs smon/ brgya dpon bkra shis 'od
zer gyis zhus smon lam/ stobs 'phrog dbang po'i gsang 'khrid brgyud 'debs lam rim smon lam bcas kyi zhal skong / dam bzang ngor mdzad zhabs brtan shlo ka gcig /de mo gong
mar gsol 'debs/ rje rdo rje 'chang yab sras rnam gsum zhabs brtan yid lhung dpon ngor mdzad pa/ 'gro mgon bstan pa sangs rgyas kyi sprul sku myur 'byon gsol 'debs/ zhu
chen tshul khrims rin chen gyi yang srid myur 'byon phrin gsol/ dwags grwa mkhan pos dgon der dbu ma 'jug pa'i gzhung 'dzugs skabs zhus pa'i smon tshig /bde mchog brgyud
'debs kha skong / rdo rje phur pa dang gu ru drag dmar gyi dbang brgyud kha skong / sgrol dkar tshe 'khrid brgyud 'debs kha skong / rje rdo rje 'chang la gsol 'debs rten
'brel zab don/ thar rtser ganydzi ra dang rgyal mtshan phul skabs kyi smon tshig /paN chen thams cad mkhyen gzigs chen por gsol 'debs/ yang can mkhan po ngag dbang shAkyar
bstod pa/ brtan bzhugs gsol 'debs 'chi med rdo rje'i srog rtsa dang 'chi med 'od snang / sgrub thabs brgya rtsa'i bla brgyud gsol 'debs le tshan gnyis/ zham 'bring ba 'od
zer gyi ma'i ched du gnang ba'i smon lam tshigs bcad gcig /rtse gdong bdag chen ngag dbang nor bu bsod nams dbang rgyal/ kun dga' tshe dbang rig 'dzin/ ngag dbang nor
bu rgyal mtshan rnams la gsol 'debs/ bektse'i rjes gnang gsan skabs kyi gsol 'debs mi mthun kun zhi/ 'jigs byed nang mchod 'bul tshul kha skong / drag po sgrol dbang gi brgyud
'debs kyi kha skong / phar tshad brgyud 'debs kha skong / zhe chen bla slob nas zhus pa'i

brtan bzhugs/ zhe chen sprul sku'i brtan bzhugs/ gdung rabs zhabs brtan lha ldan kun sbyin ngor mdzad/ bstan rgyas gling mchog sprul myur 'byon gsol 'debs le tshan/ yar 'brog
thar gling rgyas phyir thugs smon/ yab sras rnam gsum gsol 'debs glang thang lcags ri sprul sku'i ngor mdzad/ sme brtsegs dud khar bstod pa/ gnod sbyin pho dgu mo dgur
bstod pa/ nye gnas bkra shis ming can gyis zhus pa'i yi dam chos srung sogs kyi sku bstod/ dge byed lor bsam yas chos skyong la khrab ldan sogs gsar phul thog gi smon tshig
bcas te gsol 'debs brgyud 'debs dngos dang zhal skong skor rags bsdus tsam mo// // ! gnyis pa gdung rabs sogs rnam thar bsgrigs rtsom skor ni/ yab rje rdo rje 'chang
gi rnam thar/ gnas gsar rdo rje 'chang chen po'i rnam thar/ 'dzam gling byang phyogs kyi thub pa'i rgyal tshab chen po dpal ldan sa skya pa'i gdung rabs rin po che byon tshul
rnam par thar pa ngo mtshar rin po che'i bang mdzod dgos 'dod kun 'byung gi kha skong rin chen 'dzad med srid zhi'i dpal 'byor lhun grub/ sa skya pa'i gdung rabs dbang
rgyal lhun po/ /sa skya pa'i gdung rabs rin po che byon tshul kha skong bcas bsdoms shing lhag par dus mchod bla brang ba'i gdung rabs kha yod lag yod du bgrangs pa gdan
rabs bcas kyi rnam thar lo rgyus/ a mes zhabs kyi rnam thar nying khu/ rnal 'byor ma'i bla brgyud rnam thar nyung ngu / dpal ldan lha mo'i lo rgyus/ sgro mo lung pa mang
thos bsod nams chos 'phel gyi rnam thar brag rtsa ba chen pos mdzad pa 'phro can gyi zhal skong rnams dang / gzhan yang lung rgyun spel phyir dbur tshigs bcad re bsnon
par mdzad pa/ rgyal tshab dam pa/ sangs rgyas rin chen/ sa lo/ dkon mchog lhun grub/ sngags 'chang yab sras gsum gyi rnam thar bsdus pa

dkon mchog rgya mtsho/ mus chen sangs rgyas rgyal mtshan gyi rnam thar 'bring po ste/ gdung rabs sogs rnam thar bsgrigs rtsom skor ro// // ! gsum pa sgrub dkyil bsgrigs chags
bsnyen thabs sbyin sreg skor ni/ byang gter lcags sdong lha mang tshar lugs dbang chog /gdugs dkar gyi dkyil chog /gdugs dkar kyi chog khrigs/ 'od zer dri med kyi cho
ga'i las rim/ gzungs gra lnga'i mngon dkyil nag 'gros ma/ gzungs gra lnga rdo rje 'phreng ba lugs kyi bdag 'jug /paN chen nam mkha' dpal bzang gis mdzad pa'i gra lnga'i sgrub
dkyil dbang chog la dogs dpyod/ gur mgon lha bcu gnyis ma'i sgrub dkyil/ de'i mtshams sbyor/ rang bzhin 'byung ba'i gtsug tor rnam par rgyal ma'i dkyil chog dang de'i
bstod pa/ mi 'khrugs pa'i dkyil chog gshin po rjes 'dzin dang bcas pa 'khor lo bde mchog lU'u hi pa'i sgrub dkyil/ 'khor lo bde mchog nag po pa'i sgrub thabs 'bring po/
/bde mchog dril bu pa'i lugs kyi phyi rdul tshon gyi dkyil chog /gsang 'dus 'jam pa'i rdo rje'i sgrub dkyil/ de'i dbang gi mtshams sbyor/ 'jigs byed ro langs brgyad skor
gyi sgrub dkyil/ rwa tshar gnyis kyi thun mong ma yin pa'i bzhed pa 'jigs byed bcu gsum ma'i mngon dkyil lhan thabs cha lag bcas/ de'i bshom dang thig rtsa/ gshed dmar lha
lnga'i sgrub dkyil bdag 'jug gi yi ge /de'i bla brgyud shog gcig /ngor chen dkon mchog lhun grub kyi tshe dpag med lha dgu'i sgrub mchod kyi bdag 'jug gsal byed/ kye rdor
sgrub thabs kyi rnam bshad lung rgyun spel phyir mtshan dang dbur tshigs bcad bsnan pa/ rdo rje rnal 'byor ma'i sgo nas dus mtha' ma'i cho ga /sgrol ma maNDal bzhi pa'i
cho ga rmor mdzad zur 'debs/ sgrol ma maNDal bzhi chog

rgyas pa/ yang sgrol ma maNDal bzhi chog /byad 'grol gser lde'i chog khrigs/ sbyong rgyud nas gsungs pa'i tsha chog /sbyong rgyud nas gsungs pa'i ro sreg sngon 'gro'i phung
po chas 'jug gam rus cho ga zur bkol/ ri khrod ma'i bum chog /rnam sras mchod chog /zhing lha mchod chog /rgyal zla'i tshes gcig tshoms bar mgon khang gtor 'dzug 'don khrigs/
sha brgya zan brgya'i glud gzhung / gtsug tor dri med kyi gzungs bklag thabs dang mchod rten gdab tshul/ tshe dbang mda' 'phel ma/ rten 'brel bsrung ba'i byin rlabs
bya tshul/ gsang 'dus mi bskyod rdo rjer brten pa'i gshin po rjes 'dzin gyi cho ga /rdo rje gtum mo'i las byang / gur las gsungs pa'i mkha' 'gro rigs lnga bsdus pa'i sgrub
dkyil/ rta mgrin yang gsang lha dgu'i dkyil chog /de'i dkyil 'khor du slob ma rjes su bzung ba'i cho ga /sambu Ti'i dkyil 'khor du slob ma rjes su bzung ba'i mtshams sbyor/
kye rdo rje'i sgrub thabs ma nor don tshang de mo mchog gi dgongs bzhed bzhin mdzad pa/ sgrub thabs brgya rtsa'i gras kye rdor dpa' gcig nag 'gros ma/ bcu gcig zhal
gyi maNDal sgrub mchod/ kye rdor bdag bskyed bsdus pa dang de gsham kha rag gsol mchod gnyan sgrol yan lag drug pa'i sgrub thabs rjes gnang bcas/ spyan gzigs gtso 'khor
gsum gyi sgrub thabs rjes gnang / spyan gzigs sgrub thabs shin tu nyung ngu/ tshe dpag med 'chi bslu'i zur 'debs/ khro bo stobs po che'i sgom bzlas/ rdo rje gzhon nu dang
mkha' spyod ma'i sgrub thabs re re/ sgrol dkar tshe 'khrid zla ba'i chu rgyun gyi nyams len snying po bsdus pa dang de'i zur 'debs/ gu ru drag dmar gyi rjes gnang / che
mchog padma thod phreng gi sgrub thabs rgyas 'bring bsdus gsum gyi rnam gzhag /phyag rdor 'chi bdag 'joms pa'i bdag bskyed/ khro mo sme brtsegs bum chog

rjes gnang dang bcas pa/ dzam dkar rjes gnang / dgra nag nas gsungs pa'i dbyangs can dmar mo'i sgrub thabs/ khyung nag gi rjes gnang / mkha' lding gser mig 'khyil ba'i rjes
gnang / khyung khra'i sgom bzlas dang bsnyen sgrub bya tshul/ sgrol dkar sgrub thabs shin tu bsdus pa/ gtsug tor 'bar ba'i rjes gnang / 'byung 'dul me dbang rjes gnang /
rnam snang sgyu dra nas gsungs shing sgrub thabs brgya rtsa nas bshad pa'i srung ba lnga gtso rkyang rjes gnang / shangs lugs rta mgrin gsang sgrub mngon rtogs/ khro rgyal
rta mchog rol pa'i sgom bzlas/ bgegs mthar byed kyi sgom bzlas/ tshe dpag med dze tA ri'i lugs kyi sgom bzlas/ rig byed ma'i gnad yig gsal byed/ rig byed rjes gnang thun
mong dang thun mong ma yin pa'i rnam gzhag /rig byed ma'i chos skor dngos grub 'byung gnas kyi gsal byed/ ku ru kulle'i rjes gnang bya tshul/ gur mgon dkar po'i tshes
sgrub/ zhal dkar po tshe 'phel gyi bdag mdun sgrub tshul/ bram nag shan pa drug skor gyi bdag mdun rnam gzhag /grib ma khrus sel gyi nyams len/ phag dkar shes rab gsal byed
kyi nyams len/ rgyal sras kun gyi 'jug ngogs theg chen spyi bye brag la 'jug tshul/ bcu gcig zhal lha lnga'i rjes gnang / tshe dpag med lung lugs kyi nyams len/ dbyangs
can dkar mo'i rjes gnang / yang dag zla gam dgu pa'i sgom bzlas/ dam tshig rdo rje'i sgrub thabs/ 'dod rgyal rjes gnang gsal byed/ ma Ni bum sgrub/ phyag rdor rnam sras
sbags sgrub ngag 'don/ sa chen kun dga' blo gros dang 'jam dbyangs dmar ser sbags sgrub/ rje btsun grags pa rgyal mtshan gyi bla ma'i rnal 'byor/ 'jam mgon sa skya paNDi
ta'i bla ma'i rnal 'byor/ rdo rje phur pa la brten pa'i

bla ma'i rnal 'byor nyams len/ dus 'khor bla ma'i rnal 'byor/ gur gyi mgon po'i sgo nas bla ma'i rnal 'byor/ nA ro mkha' spyod dang gshed dmar gnyis kyi 'khrid 'chad tshul/
bde mchog rdo rje mkha' 'gro'i rgyud las gsungs pa'i yig brgya'i las tshogs khrus dang sbyin sreg gsal byed/ lha mo 'od zer can ma'i sbyin sreg /bde mchog nag po lugs kyi
gzhi bsnyen 'bring po bya tshul/ rta mgrin gsang sgrub bsnyen thabs sbyin sreg bcas/ dge mdzad rdo rje'i bsnyen sgrub kyi lag len zur 'debs/ gsang 'dus mi bskyod pa'i bsnyen
thabs sbyin sreg /'jigs byed kyi bsnyen thabs sbyin sreg /'byung 'dul bsnyen thabs/ seng ge sgra'i bsnyen thabs sbyin sreg bcas/ thugs rje chen po'i bsnyen sgrub bya
tshul/ sangs rgyas mnyam sbyor yang dag zla gam dgu pa dang gcig pa'i bsnyen sgrub sbyin sreg bcas/ rdo rje gzhon nu'i bdag nyid rtsa ba'i dkyil 'khor gyi sbyin sreg rdo
rje gzhon nu'i las bzhi'i sbyin sreg /de'i sbyin sreg phrin las rgya mtsho'i nying khu/ kun rig bsnyen sbyin la cho ga dang bzlas grangs phral tshul/ kun rig thig tshon
byin rlabs/ dpal chen yang dag thig tshon byin rlabs/ gur drag sbyin sreg bsnyen thabs bcas/ khyung khra'i zhi ba'i sbyin sreg /rnam 'joms ba ri lugs kyi zhi ba'i sbyin
sreg /rnam 'joms bir lugs zhi ba'i sbyin sreg dang de gsham bstod pa ring thung / rnam rgyal sbyin sreg /gur lha brgyad drag po'i sbyin sreg pho rkyang drag po'i sbyin sreg
/brag rdzong ma la brten pa'i zhi ba'i sbyin sreg /tshe dpag med lha dgu'i rgyas pa'i sbyin sreg /ku ru kulle'i sbyin sreg /tshogs bdag thabs 'khor sbyin sreg bcas/ sangs
rgyas sman bla'i bsnyen yig /bla ma zhi khro'i bsnyen yig /mi 'khrugs pa'i bsnyen thabs sbyin sreg bcas/ rnam rgyal gyi rab gnas/ bde mchog dang gsang 'dus 'phags lugs
kyi

rab gnas 'bring po/ so 'brang 'khor lo bcu gsum ma'i rab gnas dang 'dogs tshul thun mong min pa'i gsal byed/ rdo rje phur pa'i rab gnas rgyas pa/ kye rdo rje la sbyar ba'i
rab gnas rgyas pa'i zin bris/ yang kye rdo rje sogs la sbyar ba'i rab gnas 'bring po/ /mgon po'i rab gnas rgyas pa'i zin bris/ ku ru kulle sngon mo'i char 'bebs dang sad
srung / nag po chen po la klu chen brgyad bskor gyi char 'bebs/ nag po chen po'i man ngag rlung gnon/ rdo rje drag po rtsal gyi char 'bebs/ thugs sgrub dang dgongs 'dus btsa'
sad bsrung pa'i gsal byed/ bu ston rin po ches mdzad pa'i thog dang ser bas g.yos sogs bsrung thabs nag 'gros/ gtad hrul zangs gling zur 'debs bka' rgya can 'dod gsol
bcas/ tshogs bdag gi 'gab 'dre bse gdong can mnan thabs/ rdo rje gzhon nu'i sgo nas phung sri mnan pa'i man ngag ling dpe bcas/ jag 'ching ra ru ma'i gsal byed bcas/ lha
brgyad dkyil 'khor gyi bkra shis/ oM AHhUM gi bdud rtsi mchod tshig don ldan bdud rtsi/ lcags sdong ma'i rgyun khyer dang de gsham rdo rje rab brtan ma'i gtor 'bul bcas
te sgrub dkyil bsgrigs chags bsnyen thabs sbyin sreg skor rags bsdus tsam mo// //! bzhi pa dkar chag bca' yig debs dang dpyad khra'i skor ni/ mkha' spyod be'u bum gyi dkar
chag /'bum thang dngul gdung rin po che'i dkar chag /thub pa 'od zer 'gyed kyi dkar chag /tshoms chen nyams gso'i skabs mgon khang chen mo'i dkar chag /sde dger gdung
rabs sogs bris thang bcu bdun gnang ba'i dkar chag /pha sgar zur sbug gnyis su bzhugs rgyu'i rten rnams kyi dkar chag dang 'dod gsol tshong tshe brtan dbang phyug nas ma
Ni rdo bskos bzhengs pa'i dkar chag /lha chen skas

ring gsar bzhengs skabs kyi dkar chag rje rdo rje 'chang gi bka' bzhin zhal dkar nas mdzad pa/ gsang sngags bde chen gling gi bca' yig /thub bstan lha khang chen mo ba'i bca'
yig /gdan sa chen po'i bya ba las kyi sne mo ba rnams kyi bca' yig /rtse thab pa'i bca' yig /lha chen g.yos khang gi bca' yig /chos grwa lho byang thun mong rung khang
gi bca' yig /bar thab pa'i bca' yig /dmangs thab pa'i bca' yig /mgo zla'i bka' 'gyur bca' tshe/ rtse gdong chos sde pa'i bca' yig /bsam yas lcog grwa pa'i bca' yig /chos
'khor lhun po pa'i bca' yig /rgyun sgrogs gzhi grwa'i bca' yig /hor rtsa bod rtsar song ba'i spyi 'gro/ yang de dang 'dra ba mdo khams lho byang la gnang ba/ lha chen spyi
bsod par gnang ba'i spyi 'gro/ rta nag thub brtan par gnang ba'i spyi 'gro/ glang nag bkra shis chos sder gnang ba'i spyi 'gro/ bar lding rdzong chung dpon slob byams
par gnang ba'i spyi 'gro/ shel rdzong dga' bo bar gnang ba'i springs yig /khri tshang bsam 'grub kyis skus springs yig /gling kha rin chen chos dbang nas zhus pa'i springs
yig /sga 'dra'i gzhi bdag la springs yig /de'i ka ba lho mar sbyor gnang gi yi ge /hor khang gsar pas zhus pa'i springs yig /bsam yas spyi pas zhus pa'i springs yig /dngos
grub sdings pa'i thang ka'i rgyab yig /rnam rab klong rtsa lho pas zhus pa'i springs yig /dbon tshe dbang rnam rgyal la gnang ba'i thang ka'i rgyab yig /'dam thog bseb
rong rgyal por sprengs yig /rta nag sdings dga' bya bzang par gnod byed la springs yig /kha'u sman chab kyi gzhi bdag la springs yig /ming bsgyur can gyi springs yig rnams
dang / rje btsun sa skya pa'i gdung rabs rin po che gras thang bzhengs tshul/ ngor chen rdo rje 'chang gi lam 'bras

bka' rgya thim pa'i gzigs snang 'bri tho/ sgrub thabs rgya mtsho'i bris thang bzhengs tshul/ yab rje'i bla mchod zhal thang bri tho/ de'i mchod thang rgyab gzungs bri tho/
zhal gtor chen skabs zor las pa rim can nas sgrub bsnyen gyi rten bla rdo bram gzugs kyi ri mo can gyi bzhugs khang gi tho/ chu spre'u dngos grub gling dkar bdud 'bur sku
gsar bzhengs kyi byin rten gzungs bzhugs tho/ thar rtse rdo rje 'chang gi sku spur snyan shal gyi zhal byang / gzim 'od nas mkha' spyod be'u bum gsar bzhengs sbyar byang
/ rnam sras sku bzhengs tshul/ pu trar rdor gong phul ba'i zhal byang / chu spre'u sgo rum nang so smug chung bcas su snyan shal zhal byang / rje rdo rje 'chang sku mched
dbus phebs skabs bco brgyad du sbyor gnang gi snyan shal zhal byang / gos sku zhal 'byed skabs kyi tho chung / lha chen mkhan gsar bsko skabs phun sum tshogs pa'i bkra
shis kyi tho/ /thub bstan rnam rgyal gyi mkhan gsar bsko skabs kyi tho/ 'jam 'don bya tshul/ dus mdos skabs 'chams sku 'thon tshul/ dus mdos nyir dgur mgon po 'khor bcas
kyi sku 'chams mdzad tho/ dus mdos chen mo gtong tshul/ dus mdos zor las pa'i nyer mkho/ g.ya' lung 'jag gshongs kyi sku 'bum nyams gso'i gzungs tho/ lcang can gung gi snyan
shal zhal byang / rnam 'phyang chu stod sa paN 'khrungs tshes thog gser khrir skyabs mgon sku gdung mchog nas rnam 'grel gzhung skyor mdzad skabs 'phan phul ba'i zhal
byang / yab rje'i dgongs rdzogs bla mchod skabs kyi chos spyod tho/ dpe khang chos mdzod chen mo'i debs kyi mgo brjod dang sbyar byang/ phyA phrin nor bu mchog rgyal sa
lugs ltar gtong tshul/ sgrol ma g.yul mdos gtong tshul/ phur sgrub chen mor nyer bar mkho ba'i yi ge /lcags 'then mi 'dra ba'i khyad par gyi yi ge /hor zla gsum pa'i mgon
mdos/ bzhi pa'i dam

tshig bskang gso/ mus chen mchod 'bul/ drug pa'i tshes bzhi/ drug pa'i bco lngar zhal dro lhums zhugs dus ston mchod 'bul/ dus mdos gzabs ma/ dmag zor ma'i mdos/ 'dod khams
ma'i bskang gso dngos grub rol mtsho dang rjes 'brel mdos gzhung / lcags yos dbo zlar zhag bzhi 'dod khams rje khol gyi mdos chog /zhal gyi mdos/ pu tra ming sring gi gtor
chen/ tshogs bdag /rje rdo rje 'chang gi gsung rtsom bektse'i gtor bzlog /hor zla bzhi par grags blo ba'i dgongs rdzogs gsang 'dus las byi nas bzung mchod phreng mchod
sprin rgya mtsho 'dzugs par mdzad dus dang / sa glang dmar chen gtor bzlog mdzad skabs/ rdo rje gzhon nu'i smad las rjes gnang / rdo rje gzhon nu dang gur zhal sogs kyi
gtor bzlog chig sgrub dang sgrub grogs nyung ngu'i bya tshul rnams kyi debs dang / phur bzlog gi dzam 'gros kyi tho/ rdo rje gzhon nu'i byin dbab kyi rol yig /rgyan mchog
dus mchod dpyad khra/ dkar bstod gsar rtsom 'dzugs gnang gi dpyad khra/ bka' 'gyur rin po che zhag bzhi pa tshugs dus kyi dpyad khra/ rje rdo rje 'chang sku mched sku dogs
skabs dge 'dun bsnyen bkur gyi dpyad khra/ me bya rta zla'i nyi shur gnang ba'i dpyad khra sogs te dkar chag bca' yig debs dang dpyad khra'i skor rags tsam smos zin nas//
lnga pa bskang mdos phrin 'chol gtor bzlog ru mtshon skor ni/ dam tshig bskang gso'i ngag 'don/ dam tshig bskang gso'i sngon 'gro bshom yig zur bkol/ mgon po bcu bdun
ma'i bskang ba/ mgon po gyi ljangs lugs bcu bdun ma'i gtor bsngo/ mes srong kun phan gyis zhus brag rdzong bdag bskyed sngon 'gro'i lha brgyad zhal gtso 'khor bcas kyi gtor
bsngo/ stobs 'phrog dbang por bskang bshags phrin bcol mdor bsdus/ sde dge bu skyes kyis zhus gtor chog khyer bde/ gtor chog

nyung ngu sde dge bu sgos zhus pa/ dur bdag gtor bsngo gur zhal rdo rje rab brtan ma tshe ring ma bcas kyi gtor bsngo/ khu spe mkhan slob kyis zhus gtor bsngo nyung ngu/ rtse
drung bskal bzang bstan dar gyis zhus gtor bsngo nyung ngu/ lcags sbrul spu hrang pa dgon drug phyogs bsgrigs skabs zhus ngor yang gsang bdag bskyed sngon 'gro'i phyag
bzhi ma ning rnam sras bcas kyi gtor bsngo bskang ba phyogs bsgrigs/ tsi dmar gtor bsngo bsdus pa/ bse khrab pa'i gtor bsngo/ rnam sras gtor bsngo/ stobs 'phrog dbang po'i
gtor bsngo/ yi dam chos srung rnams kyi gtor bsngo bskong ba phyogs bsgrigs/ dmar po skor gsum gyi gtor bsngo/ tshogs bdag gtor bsngo/ gur gyi mgon po'i thugs dam bskang
ba'i rim pa rgyal dbang rjer phul ba/ tshangs pa zhi drag gi gsol mchod/ rta mgrin dang tsi dmar zur 'brel mchod phrin/ tsi dmar gtor ma'i las mtha' rnams kyang rgyal
ba'i dbang por phul ba/ legs ldan ma'i sku phebs skabs kyi dam bzhag dang / mdung dmar can phyag mtshan bzhi pa'i 'bur sku gnang skabs de'i gtor bsngo bskang ba/ legs ldan
ma zhi drag mchod tshul/ mchod phreng / gtor 'bul bsdus pa/ de'i phrin las rnams glo bo rgyal bor gnang ba/ mgon po che chung / lha mo zung / yam shud dmar po/ /pu tra
ming sring rnams la bskang thung grangs gsog ched mdzad pa/ 'on rgyal sras rin po che'i ngor mdzad dam tshig bskang gso'i reg zig /nag po chen po'i bzlog mdos bya tshul/
mgon mdos kyi shom yig /mdos thams cad kyi dkris byed tshul/ tsa tu rmu kha'i gtor mdos zung 'brel gtong tshul/ pu tra'i zor

mdos kyi dmod bcol/ pu tra ming sring gi drag po'i gtor chen/ gtor bzlog dang gang la sbyor rgyu'i dmod bcol dang de gsham g.yul mdos dmod bcol/ chos rgyal sku lnga dang che
btsan yab rkya bdun gyi rten mdos gsal byed/ phur bzlog bshad pa'i mtshams sbyor dang de'i dmod bcol/ nag po chen po'i man ngag drug cu pa'i lhan thabs/ yang de'i lhan
thabs/ de'i bshad pa'i mtshams sbyor/ de'i skabs su nyer mkho'i sngags dang / mchod pa/ bskul rnams phyogs bsgrigs/ lha brgyad zhal gtso 'khor tsi dmar mched bdun bcas la
bstod bskul las bzhi'i dmigs pa bcas/ tsi dmar gnad bskul/ rdo rje gzhon nu'i gtor bzlog 'bring po/ /'jigs byed drug cu pa ngor lugs kyi skabs su mkho ba'i zin bris/ stobs
'phrog zhing skyong dbang po'i bsnyen sgrub bya tshul/ de'i dmigs pa'i lhan thabs/ de'i dmod bskul/ gur zhal gtor bzlog gi zur 'debs/ chos srung dmod bskul bsdus pa/ gur
lcam dral gsar bskrun phrin 'chol/ gur zhal sogs kyi phrin 'chol/ 'gor thub pa'i rgyal tshab dpal ldan sa skya zhes yod pa'i phrin 'chol/ rdo rje rab brtan ma'i snyan
shal phrin 'chol/ yang der bstod cing phrin las 'chol ba/ tsa tu rmu khar phrin 'chol kA li mdzes phreng / dbon lha rgyal nas bskul ngor sde dge'i gdung rabs myur 'byon phrin
'chol/ lha btsun ngag dbang lhun 'grub dar rgyas kyis zhus pa'i phrin gsol/ rje btsun sa skya pa'i gdung rabs myur 'byon phrin 'chol gtso bsdus/ dkar bdud lcam dral
phur srung dang bcas pa'i bstod pa/ ma hA kA lar bstod pa bstan srung dgyes pa'i lha'i rol mo/ /grang chen bektser brag rtsa rje'i sprul sku myur 'byon phrin 'chol/ me stag
bstan pa spyi rim gtor bzlog skabs kyi phrin 'chol

chos skyong gtso bsdus kyi phrin 'chol/ mtshan ltas ngan pa zhi phyir gsal byed rdor gling du mdzad pa'i 'phrin 'chol/ gur lha bcu gnyis ma'i mchod gtor phrin 'chol sngags
bcas/ bka' blon thon ngor mdzad pa'i rgyal chen rnam lnga sogs la phrin 'chol/ gnam the dkar por phrin las bskul tshig /tsi dmar sku rten khri smon par sku chas phul dus
kyi phrin bskul/ rgyal chen rigs lnga'i phrin gsol shlo ka gcig /me glang dbyar mjal dus tsi dmar la thod bcings khrab gdan sogs phul dus kyi phrin gsol/ dus mchod du pu
tra dmar por drug ldan rten sogs phul dus kyi phrin 'chol/ gur lcam dral gdong bzhi pa sogs la ru mtshon 'dzugs chog rgyas pa/ de'i rnam gzhag dbyangs rol chog bsgrigs/ gur
lha brgyad kyi ru mtshon 'dzugs chog /stobs 'phrog dbang por ru mtshon 'dzugs chog /me bya khri phebs skabs skyed lhas su thug chog gsal byed/ de'i mnga' gsol/ dmag zor
ma'i ru mtshon 'dzugs chog /mgon po'i gsang ba'i las mkhan lngar ru mtshon 'dzugs chog /gsang ba'i las mkhan pu tra lcam sring la mnga' gsol gyi tshigs bcad thun mong ma
yin pa/ gnod sbyin dregs pa lcam dral gyi thug chog /tsi dmar la brten pa'i ru mtshon 'dzugs chog /de'i mnga' gsol/ bse khrab pa'i ru mtshon 'dzugs chog /yam shud dmar
po'i phyi rten 'dzugs chog /'dod khams ma'i gsol kha dang mnga' gsol bya tshul/ dur bdag dkar bdud phur srung bcas kyi mnga' gsol/ bektse lcam dral gyi mnga' gsol/ rje btsun
sa skya pa'i bla ri dang bla mtshor gnas pa'i sman rgyal gnyis kyi gsol mchod/ stag 'tsher gangs mchod gtong tshul/ gnod sbyin rnam gnyis mchod chog /bsam yas

dbu rtse rigs gsum gling bzhi gling phran jo mo gling gsum sogs kyi gnas srung rnams la gser skyems 'bul tshig /khyung lung lha mo'i gsol kha/ srid zhi'i mgron la gtor 'bul
bsdus pa/ smyug la khu sbe chos sde'i gzhi bdag thog rgod bkra shis kyi gsol kha/ bse khrab pa'i gsol mchod/ yang phur srung mar mchod gtor 'bul tshul/ 'go ba'i lha lnga
dang brtan ma bcu gnyis mchod tshul/ pho lha skya ser gsol mchod sogs bskang mdos phrin 'chol gtor bzlog ru mtshon skor rnams rags bsdus su brjod zin nas// // ! drug pa
dri lan sogs sna tshogs pa'i skor ni/ gnas gsar rdo rje 'chang la 'jigs byed skor gyi dri ba lan bcas/ gzhan yang lha chen mkhan po chos bkra shis/ zhal dkar mkhan po ngag
dbang shes rab/ zhe drung sogs la dri ba mdzad lan bcas mang du mchis shing / thub bstan rnam rgyal dpal mgon zhal la bcol dam gnyer gtad kyi yi ge /chos srung la gnyer
gtad bka' bsgo/ rje btsun sa skya pa'i gdung rabs la brten pa'i bka' bsgo/ bka' bsgo'i yi ge spyir btang dmigs bsal bcas/ cha zhabs khams drung bcu dbon klung rta 'dzugs
yig /brul gtor bka' gdams lugs/ chu gtor grangs gsog byed tshul/ lan gtor gtong tshul/ 'byung bzhi gtor ma/ rnal 'byor ma'i tshogs mchod/ yang tshogs mchod bdud rtsi 'khyil
ba/ bar do ngo sprod kyi gdams ngag rgyas 'bring bsdus gsum/ theg chen lam gyi snying po/ /lo glud lag len dang bcas pa/ rnam sras rigs chen bco lnga'i gtor ma'i rnam
gzhag /sa skya bskor dpon ma Ni bar nye mkho'i yi ge /mgon dkar dmag zor bsang mchod/ rnga gzungs/ khams ab la sku skyer 'jigs byed bris thang rgyab yig /gnyan phul byung
bas

bzhengs pa'i sa chen zhal thang phyag nas ma 'dzam gling 'od gsal gyi sgo khyim sku brnyan gzungs gzhug la phul skabs de logs kyi yi ge'i 'dra shus/ yig bskur rnam gzhag /lcags
byi rgyal dbang rin po cher zhabs brtan skabs zhal bzhes zhu tho/ bsam yas rab khyung grwa tshang par phur 'tshams skyon 'don zin bris/ gdung chos su char 'bebs zin
bris/ a dkar thang sgar thog mdzad pa'i khrus gsol/ lcags byi tsi dmar sku phebs skabs dang / tshal gung thang du drag shugs dbang po/ /yang der bse khrab pa/ rgyal po shing
bya can/ dwags grwar bse khrab pa/ stag khu chos skyong rnams phebs skabs stsal ba'i yi ge /lha khang mkhan chen chos bkra shis 'thon skabs kyi brtags yig /gnas gsar
rdo rje 'chang la drag po sgrol dbang stsal skabs thol byung gi ljags rtsom yan lag bdun pa/ shi gson gdags yig /rtse gdong g.yag rwa lnga'i rten bshad/ rol 'chams sogs kyi
skabs kyi nyer mkho/ sku gsung thugs rten gyi 'dod gsol/ thub dbang 'jam dbyangs phyag rdor bcas kyi 'dod gsol/ skyed lhas rtag gtor gyi 'dod gsol/ yum bskal bzang bde
skyed bu khrid ma'i dgongs rdzogs rten gyi 'dod gsol/ gang de'i spur rus la sangs rgyas kyi mtshan 'bum bris su bstar ba'i 'dod gsol/ 'bum thang dngul gdung rin po cher
phul ba'i 'dod gsol/ bla brang shar thar rtse rdo rje 'chang gi sman sku 'dod gsol/ brag rtse rdo rje 'chang gi 'dra sku'i 'dod gsol/ 'gro mgon bstan pa sangs rgyas kyi nang
rten dngul gdung rin po che dang / gzim 'od rjes sgrub 'jam dbyangs kyi 'dod gsol/ bsam brling smon bde 'phel chen nas zhus pa dang / sangs

rgyas bzang po'i rje sgrub rdor sems sku'i 'dod gsol/ 'phags sde slob dpon gyis zhus 'dod gsol le tshan/ glo bor gnang ba'i legs ldan zhi drag gi sku'i 'dod gsol/ /phur sku'i
'dod gsol/ chos drags kyi sku'i 'dod gsol/ 'dar par stsal pa'i tshar chen rin po che'i sku'i 'dod gsol/ bdud 'dul mchod rten nyams gso skabs kyi 'dod gsol/ dgongs rdzogs
mchod 'bul thog yab rje thub chen 'dzam gling g.yas bzhag /sngags 'chang chen po/ /chos srung rnams bcas la snyan shal gyi 'dod gsol/ spos skyed rten gyi 'dod gsol/ bum
sgrub skabs kyi 'dod gsol/ sbal gdod chos mdzad zhal gyi snang brnyan 'dod gsol/ ji srid zhi dga' tshal du de mo rin po che'i snang brnyan 'dod gsol/ mda' dbon phu lung
pa'i ngor mdzad rgyal chen lnga'i 'dod gsol/ tsi dmar gsol go gsar bskrun skabs 'dod gsol/ 'on khri smon chos skyong snyan shal 'dod gsol/ spos dkar bla mas dgon de'i bla
ma bzang po'i sprul sku myur 'byon ched zhus 'dod gsol/ yer par bzhugs pa'i klu dbang gi sku'i 'dod gsol/ 'on rgod tshang du gnang ba'i sku rnams kyi 'dod gsol/ gdung chos
mgon sku'i 'dod gsol/ dpal rab rnga chung dang DA ru'i 'dod gsol/ pad tshal gyis zhus 'dod gsol/ gzim 'od nas rje rdo rje 'chang nyid/ tshe dpag /rnal 'byor ma/ gur rnams
gsar bskrun gyi 'dod gsol dang / mkha' spyod ma'i bris thang 'dod gsol bcas te de rnams kyi sgo nas dpyad gsum rnam par dag pa'i bka' rtsom rnams rags rim tsam smos
zin cing / da dung 'dir ma 'thus pa pod long tsam yod tshod bcas ljags rtsom gyi phreng ba tshar du dngar ba rje rdo rje 'chang chen po nyid kyis bstar bar mdzad pa 'di dag
ni/ ji skad du/ dge sbyong phal cher thos pa nyung / thos pa de

dag brtson pa nyung / /sdom brtson phal cher bkur ba nyung / /bkur ba de dag sdom brtson nyung / /sbyin bdag chos la dad pa nyung / /dad pa can gyi mchod bya dman/ /mchod pa
de dag log 'tsho'i rgyu/ /zhes gsungs pa ltar snyigs ma lnga ches cher bdo ba'i dus 'dir chos don du gnyer ba sogs nyung ba dang / don gnyer yod pa rnams kyis kyang dam
pa gong ma'i gsung zab brling dang ldan pa rnams myur du mi rtogs pas/ dam pa gong ma'i gsung la gzhi mdzad de nag 'gros 'ba' zhig tu bkod par mdzad pa 'di ni thugs rje
dang dgos pa khyad par can du 'khums pas/ rjes 'jug rnams spro dga'i 'dzum sgros bzhad pa'i 'os su gyur lags/ de dag gi don bsdu na/ bcu phrag rig byed nye ba'i yongs 'dzin
las/ /brgyad khri bzhi stong chos phung 'dod 'jo'i dpal/ /mang thos rna ba brgyad pa'i blo gros su/ /ris med 'khyil ba'i gtam 'di srid na gsal/ /rgyu des don gnyer legs
bris skal bzang can/ /so so'i ring lugs sde bzhi'i gdong 'bab dpyid/ /snying gi bdud rtsir bzung ba'i rgyun 'di ko /bsregs bcad brdar ba'i gser bzhin ngang tshul bzang
/ /bde skyid 'byung gnas bstan 'dzin rin chen snying / /dbus gtsang khams kyi yul grur nyer bkram nas/ /rang rang 'dod don 'bad med 'jo ba'i gsos/ /bskrun 'dir mi dad blo
ldan su zhig mchis/ /dpal mgur longs spyod 'khor lo'i lding khang na/ /rang 'dra'i rdo rje rnon po zlos pa'i gar/ /cir yang bsgyur 'dis legs bshad char bzhin nyil/ /skye
dgu'i tsha gdung sel ba'i grogs kyi mchog /ma rtogs log rtog the tshom mdud pa'i rgya/ /'grol byed dam pa'i zhal lung sor mo'i 'phrul/ /mthong grol nag 'gros bklags chog
'di na ho/ /thugs la bzung zhing skal ldan rigs kyi bu/ /zhes kyang

smras so// // ! gnyis pa bsam sgom 'chad rtsod kyis mtshon lugs brgya'i mdzad phrin kun gsal gyi tha gru ltar yangs shing rgya che ba'i nang nas bka' 'bangs kyi tha shal mu
to ba bdag gis cha shas tsam zhig rnyed pa rnams go rim bzhin lo khams so so'i nang du ji mdzad ma 'khrul bar ston pa la/ dgung grangs bcu gnyis pa lcags sprer gser khri
rin po cher mnga' gsol grub nas rim gyis/ rje rdo rje 'chang gang gi bsti gnas gsar pa byang mar gong 'khod kyi zhal ngo sogs bka' chos rin po che zhu mi rnams kyi steng
/ phyag gnyer mgron gnyer sogs 'ga' zhig 'phar ba'i nyi shu skor la/ sa lo'i yig steng nas rje btsun 'jam pa'i dbyangs dmar ser gyi rjes gnang stsal skabs yab rje rdo rje
'chang nyid kyis thog steng nas ci 'dra byung 'gro'am dgongs te gzigs pas/ grub 'phral rje rdo rje 'chang nyid la de lta bu'i gnang tshul rnams sgo gangs nas legs par 'dug
ces dbugs dbyung gzengs bstod kyang stsal to/ /de nas rim gyis lo nad der 'brum nad dang 'bur yan gnyis char byung ste byings kyis dbye dka' ba'i dogs gnas che skabs/
yab rje mchog tu mdzod 'dzin rgyal mtshan rin chen nas gnas tshul yang yang zhu gnang gi phyir phebs su 'brum pa min tshul kho na byon pa ni/ gzhan ngo srung ched dang gtam
sbir sna tshogs kyis bstan lar gnod dogs re zhig 'brum pa min tshul kho na gsung mur yum mchog nas thugs sgrub tshes bcu'i cho ga brgya tshar grangs gsog 'grub nyer rdo
rje tsher mas bro 'tshal skabs bad rlung yin tshul gleng rkyen gyis spang blang ji bzhin pa ci yang ma gnang zhing / rnga rol me nyi sogs spang bya blang byar mdzad kyang
nyam nyes su ma gyur ba'i grub rtags 'di ni rje rdo rje 'chang nyid kyi'ang chu yos lo'i mdzad pa 'og tu 'chad rgyu dang mtshungs pas yum sras kyi grub mtshan ngo mtshar
can du 'khums so/ /de nas

sku mched rnams gzim skyil gsar pa las 'phos te rje nyid rtse'i sku yon khang dang / a lce drung sku mched gzim shar rgyal yum dang zhal rgyas skabs mchog dman mtha' dag yab
rje rdo rje 'chang rgyun sku gcong che ba'i stabs da lam ci 'dra yong ngam snyam ci bya gtol med du gyur pa'i ngang nas/ rje nyid kyis mtshon zhal ngo rnams dang phyag
gnyer chos sde lho byang drung ser skya cha zhabs khams drung sogs nas rang rang gi 'byor tshogs dang chabs gcig rten 'brel gyi gnad dang ldan pa'i zhabs brtan rdo rje'i
re khA can/ sngon 'jam mgon sa skya paNDi ta chen pos gang gi yab dpal chen 'od po dang / bu ston rin po ches grub dbang zla seng la phul ba sogs kyi rgyun bzang dang zang
zing gi dngos po phongs med du spungs te spyi bye brag gi rim gro bsgrub pa dang / lhag par mdzod 'dzin nas zhabs pad yun ring du bstan pa'i zhal bzhes zhus skabs/ ngos
la 'brum nad kyis skyon mi yong sems las mi dgos phebs pa bzhin yab mes gong ma'i rnam thar ltar gyi lha 'brum dkar po bzhes te zhag bcu skor la sangs dengs kyis/ gzhi thog
dbang khang theg chen rin po che'i bzhugs khri'i steng nas rje rdo rje 'chang chen po sku mched lnga sogs skal ldan gyi slob bu bco lnga tsam la/ rnal 'byor dbang phyug
birWa pa'i bzhed gzhung / yongs rdzogs bstan pa rin po che'i nyams len/ gsung ngag rin po chen lam 'bras bu dang bcas pa tshogs bshad smin grol cha lag dang bcas pa gnang
ba gsan pa'i mgo tshugs te/ snang gsum rgyab chos su bla ma rgya bod/ gong ma lnga/ tshogs nyan/ dkar brag /zhang brag /dpal tshul/ buddha shrIH ngor chen/ mus chen/
kun mkhyen rnams kyi rnam thar/ gsung ngag khog phub legs bshad 'dus pa'i rgya mtsho/ sa skya bka' 'bum lung 'phros gang 'gro/

sems bskyed chen mo/ slob ma rjes 'dzin/ zhal gso'i ljags bsnyen rnams snron zla'i tshes dgu'i bar la gnang skabs su'ang yab rje rtsa ba'i bla ma dam pa la sngar dang ye mi
'dra ba'i thugs dad bcos min du rje rdo rje 'chang chen po la 'khrungs pa ni gzhung nas gsungs pa bzhin gyi bla ma'i byin rlabs thugs rgyud la zhugs pa ni dam pa'i rnam
thar du gor ma bkum/ de lo'i bsam brling lha mo mchod la rje rdo rje 'chang a lce drung sku mched bcas phebs/ de tsam nas bzung rje nyid skabs 'ga' ma gtogs lha mchod la
phebs pa ni rnam pa kun tu'o/ /de mtshams nas 'di khul la nad de je cher mched pas yab rje mchog nas gsung chos 'phro shol mdzad de thub bstan skyong ba'i mel tshe chen po
rnams la phrin 'chol dang / zhal ngo rnams la 'jam nag /khyung khra nag /rta mgrin skyer sgang / rnam 'joms/ sme dud sogs kyi rjes gnang dang / brgya bzhi/ ma mdos/ glud
rdzong rigs la thugs 'grus dang / ljags chu/ bsrung ba/ rim gro'i zhal bkod rnams bka' drin che skabs gzhung zhabs rin po che nas mda' dpon pad lcang lha rdzong sku tshab
sogs mngags pas 'o brgyal rma thog shu brtsegs kyi rjes su snyeg pa lta bu dang / rim gyis don dam rdo rje lta bu'i sku mchog brnyes su zin pa'i rje rdo rje 'dzin chen
pos kyang kun rdzob ltar snang dang bstun par mdzad de snyun bab lci bar bzhes rung / spyi bye brag gi bsod nams kyi mchod sdong chen por 'gyur med rdo rje gsum gyi rang
bzhin du mdzad pa'i sku drin yang bskal par gzhal ba'i go skabs dang bral/ de lo'i gro bzhin badzra kI la ya'i sgrub mchod kyang dbu rtse rnying mar tshugs shing rtsa 'chams
nang du mdzad nas brub 'chams sa tshogs su mdzad chog dang / nad thag phal cher khrums zla'i nang chod nas sgo rum steng 'og sogs su gtang rag mdzad de zla sked tsam
la zhal

ngo zhabs phyi rags bsdus bcas kha'u zhes pa pi cing gi skad du bzang po zhes pa dang / spo kha'u zhes pa ngan pa zer ba'i brda ste gong bzang po'i yul grur bdud rtsi sman
chab la phebs te dbyug zla nas lam 'bras kyi 'phro rgyu dbang / aShta'i bzlas lung / rgyud gsum dang rjes 'brel pod ser dmar/ rtsa rgyud brtag gnyis/ bskyed rim rnam bshad/
de la rtsod spang ngor chen dang kun mkhyen gyis mdzad pa/ yang kun mkhyen dang a mes zhabs kyis mdzad pa'i bskyed rim rnam bshad so so dang / bdud rtsi ril bu dang rdor
dril/ bgrang phreng dgang blugs bum pa rnams kyi bshad pa tsho gnyis/ kye rdor mngon dkyil rnams a mes zhabs kyis mdzad pa/ zhar byung du rdo rje phur pa'i mngon rtog
rgyas pa chos rje bla ma/ bsdus pa sa lo/ de'i dkyil chog a mes zhabs/ gur drag phrin gzhung rgya gar shes bzang / dbyug gu ma'i rgya gzhung klu sgrub dang / bod gzhung a
mes zhabs kyis mdzad skor/ gtor ma brgya rtsa sngags 'chang chen po/ /'od dpag med kyi nyal 'pho a mes zhabs/ rdo rje mkha' 'gro'i sbyin sregs lo/ sku dang gsung thugs ma/
gtum chen ma/ bdud rtsi lnga mchod/ nag po mchod rten/ chos nyid ma/ bskang gsar/ lha mo/ zhal/ pu tra/ dkar bdud rnams kyi sgos bskang rgya gar ba/ sa lo sogs kyis mdzad
pa/ dmag zor ma/ dur bdag /pu tra/ dkar bdud/ tsi dmar/ bse khrab pa rnams kyi bskang ba dang 'phrin 'chol/ sa skya'i rje btsun ma rnams a mes zhabs dang / gdung rabs
myur 'byon bskang phrin sngags 'chang kun dga' bkra shis/ rgyal gsol log 'dren tshar gcod yab rje mchog gi gsung / bstod pa srin sngon gang gsum/ ma skyes hUM yig rngams
'bar rab 'byams sangs rgyas bstan srung rgyas bsdus rnams kyi sde

tshan/ spyi stab srid zhi dpal 'byor ma sogs bskang skor/ chos spyod rab gsal lha mthil par mar bzhugs dang ma bzhugs kha shas/ bstan pa gso chog mangga'i mtshan gyi gsung
sogs ljags lung phon che ba dang / gsung ngag cha lag lam zab phyi nang/ bir bsrung phyi nang/ bla ma rin 'byung / tshar gsum khugs pa rnams kyi byin rlabs bcas zla gsum
tsam gyi ring chos char bdud rtsi'i zil dngar 'bebs par mdzad pa'i rgyu lam dbang gi bka' sgrub sogs kyi skabs rje rdo rje 'chang nyid kyis kyang zhal rgyas mdzad pa lags/
de skabs kyi bar seng rnams la yab rje mchog dang / dbu byed ye shes rgyal mtshan/ brtson 'grus ye shes sogs las bde kye gsang gsum sogs gdan sa chen por bzhugs pa'i cho
ga phyag len dbyangs rol sogs gsan sbyangs mtha' chod pa bka' drin bskyangs/ smin zla tsam la nad khrun yongs rdzogs chod nas mgo zla'i bde mchog sgrub mchod dang dus mdos
sogs rje rdo rje 'chang nyid kyi thugs 'gan bzhes shing / dus mdos kyi nyer gsum nyin gang gi yab rje dam pa nyid 'chams sku rnams la snyan shal 'bul bar phebs nas gral
gsham du tshogs phyag mdzad pa'i tshe/ rje rdo rje 'chang nyid bzhugs khri'i steng mi tshugs pa lta bu'i 'tsher nyams byung zhes bka' stsal to/ /de dag gi don bsdu na/
dmar ser dhIHyig spro bsdu'i ngang mo yis/ /skal ldan yid kyi chu bya'i sna drangs nas/ /mtha' bral mkhyen rab chu gter chen po'i ngogs/ /rab tu sbyar 'di chos sgo gsum
par nges/ /phyi nang rkyen gyis mi brdzi rdo rje'i skur/ /col chung tsher ma'i ming gi pho nya des/ /bag ma phyir bsnyags la 'dod 'bras sbyin pa'i sgo/ /phyi phral skyengs
te mi mngon dbyings su dengs/ /mngon gyur sa la dbang ba'i bi rU'i gzhung / /DA ki'i zhal rlangs 'thul ba'i cha lag bcas/ /chos kyi 'khor lo'i mdzod du

nyer bzung nas/ /mkhas mang dbus su rdo rje'i khri la 'gyings/ /zhes kyang smras so// // ! dgung grangs bcu gsum du phebs pa lcags bya rta zla'i nang yab rje mchog nas dgung
keg rkyen sel la dmigs sgo rum du tshe sgrub bcad rgya dang / slar pho brang du byon skabs rje rdo rje 'chang sogs nas rtags rten 'brel bzang min zhu gnang gi phyir phebs
su/ ltas kyang bzang bar rang ma byung / bzlas pa 'gro chung / bse mgon bzhugs khyim du bas 'grib pa lta bus mi mthong / yab rje de nyid yang yang rmi ltas su phebs pa
zhig byung gdung spun rang la gsung ngag slob bshad 'di phral du 'phrod re byed ces yang yang gsungs pas rje nyid kyi thugs la skyo snang drag po zhig 'khrungs/ nag zla'i
mjug tsam la gzim shar mgon khang du yab sras zhal rgyas nas pu tra'i mdos zor sgrub gnang gis phyir 'phen mdzad/ sa ga'i ril sgrub la rje nyid la'ang phebs shig pa gnang
yang gsang 'dus sgrub mchod la thog mar phebs rgyu dang thug pas dgongs zhu mdzad/ snron zla'i lha mo mchod la yab rje nyid ma phebs na legs tshul zhu bar mdzad pas/ 'di
lo cis kyang 'gro slar mi shes gsungs nas phebs pas rtsa skyed kyi thad tsam du rgyu mtshan med par thugs la skyo shas drag po 'khrungs byung zhes rje rdo rje 'chang nyid
la bka' stsal/ de nas mangga'i mtshan can gyi yig steng nas grub thob tshe dbang zhig stsal ba rje nyid kyis kyang gsan/ tshes dgu nas bzung yab rje rdo rje 'chang nyid
la 'di yin med pa'i snyun gzhi sku shed nyams stobs che zhing gsol dang je zhan du 'gro ba las snyun zug sogs cher med pa zhig bzhes skabs/ gsol sman sku rim sogs 'thud
shol med pa dang / lhag par mkha' 'gro bsun bzlog yang yang / gzhan yang gang 'tshams kyi mdzad sgo rnams rje rdo rje 'chang nyid kyi dbu g.yas tshang mas bka' drin che
mur dang

bzhes yong re dang / yab rje mchog nas kyang gsung ngag slob bshad gnang shag gi mur brag rtsa rdo rje 'chang dang / thub bstan mkhan chen tshul khrims bzang po'ang byon pas
mkhan chen la sngar nas rkyen sel zhu mu bzhin tshe dbang gur drag khro bcu'i rjes gnang sogs gsan zhing / gzim chung nas khyogs la gdan 'dren zhus dus mkhan chen des ag
gsung ba dang spyan chab mdzad/ de dus gsung 'phros rang bzhin gyi skabs nged nas chos rnams ma 'phrod pa byung na thar rtse dang / brag rtsa ba sogs la zhus shig gsungs/
tshes bcu gsum par sku khams res 'jog dang de nas je zhan gyis spyi sger nas zhabs brtan sku rim rnams bstud mar mdzad mu'i bcu dgu nas thugs dam nyams bzhes rnams sngar
las yun ring bar mdzad pa dang / mgul glo dang mnal yer ba sogs la glo gcog mnal 'gugs kyi gto dang / rje rdo rje 'chang nyid la ljags sngags 'bul dgos kyi bka' bzhin
la thugs 'tsher shin tu che ba 'khrungs kyang / bla ma mnyes byed gang yin bya/ /zhes dang / sems dge ba la nyes pa med/ /ces sogs thugs mtshor dgongs te man ngag sdud sud
nas 'byung ba'i sngags dang gto sogs yang dag mdzad/ nyer bzhi'i nyin bzhugs g.yab tu bzhugs skabs bzhugs stan phyogs bzhir bsgyur gsung ba bzhin mdzad dus spyan nam mkhar
had kyis gzigs/ de skabs rje rdo rje 'chang sku mched yum mchog rnams nas spyi sgos bstan pa rin po cher dgongs nas zhabs pad brtan dgos kyi gsol 'debs mdzad pas/ 'dun
pa gang drag bgyid gsungs pa las gzhan ci yang bka' ma stsal/ de dus snron zla'i mchod 'bul nyer lngar mdzad skabs yin pas chos grwa lho byang nas kyang zhabs brtan gsol
'debs dang / rje rdo rje 'chang nyid kyi mgon des zla rer chag med gnang ba'i gur drag phrin gzhung bka'

drin che bas nyin phyed yan la gsal 'gyur med kyang de nas je zhan gyis gnas slob de spyan chab mdzad bzhin par rje nyid kyi sku drung du byung bas/ thugs skyong ngal gyis
gsung chen po shor byung zhes bka' stsal/ de mtshams nas gzim chung du phebs dgos kyi bka' bzhin mdzad pas gzhan rnams zhabs brtan gso 'debs mdzad mu dang / mdzod 'dzin des
snyan sgron mang du zhu ba'i skabs yab rje mchog nas rje rdo rje 'chang nyid la spyan cher gyis gzigs nas/ sna'ang grang mor song ba dang dbugs 'di'i stabs bcas nam phyed
tsam las mi thub pa 'dra gsung bas thugs 'thor nas ci mdzad gtol med ltar gyur pa'i sgo nas bzhugs gnas su byon te/ gsol 'debs la rtse gcig tu thugs gzhol ba'i skabs
su gzim chung zangs drar 'od 'khyug pa dang / zangs dra skad 'byin pa sogs rje rdo rje 'chang nyid kyis mngon sum du gzigs pas dpa' bo mkha' 'gro'i bsu ba yin par thag chod
dgongs pa 'khrungs / gang ltar yab rje rdo rje 'chang nas rtogs ldan chos nyid rang grol byon byung bzhugs stan things gsungs pa yang yang phebs mu'i thor 'go ma zin tsam
la zhing 'di'i gdul bya re zhig rdzogs te/ dag pa chos kyi dbyings kyi ngang du bde bar gshegs pa'i tshul bstan 'phral/ dbu las rlangs pa skya bun gyis byung bas dbu
zhwa'ang chu rgyun can du gyur pa dang / de nas spur chas rnams gsol te mchod rdzas dbus su bzhugs su gsol/ nyer drug nas rje rdo rje 'chang sku mched sogs kyis gnas bcur
dgongs rdzogs bla mchod bka' drin che zhing / de'i tshe spyir dbyar dus dang / sgos paN chen thams cad mkhyen pa'i mchog sprul rin po che gang gi gdan sar phebs nye'i stabs
mi dbang chen po sogs gtsang phebs dang / lhag par dgongs bskor ma 'gugs par gsang rgya dam por mdzad/

gnam gang la sku gdung rin po che gnas bcur phebs pa nas bzung dgung zhag zhe dgu'i bar rje rdo rje 'chang sku mched gnas slob sogs sgrub grogs lngas dpal kye rdo rje'i ras
dkyil steng nas dgongs rdzogs sgrub mchod mdzad skabs nam mkha' g.ya' dag cing me tog gi char nyil ba sogs byung ba'i rkyen gyis/ 'ga' zhig gi blor zhing khams brjes pa
min nam snyam pa shar rung gleng brjod ma nus/ sku rim du zhal 'phangs te mang ja mchod 'bul sogs mdzad pa dang / rje rdo rje 'chang chen pos drug pa'i bdag med sgrub mchod
la'ang phebs/ dgongs bskor 'khor bstun yab yum zung gi gzim chung dngos thog nas 'jal/ mang 'gyed/ brgya mchod sogs grangs mang dang / 'dus sder bla ma mchod chog tshar
kha shas/ gtsang dbus gnas rten la mchod 'bul/ dgon du mar mang skol sogs dang / gdan sa gzhung nas 'dus tshogs su bde kye gsang gsum/ bdag med ma/ mkha' spyod ma/ kun
rig rnams kyi sgrub mchod zhag bcu bzhir mchod gtor gzabs shom/ bsnyen bkur gya nom pa/ grol nyin gzim chung nas 'gyed dang / gzhung nas mang ja sogs bsnyen bkur rgya che
ba mdzad/ zhal ngo so so/ chos sde rnam gnyis/ drung ser skya/ bla tshang khag /mi sde byings sogs nas rang 'byor dang bstun pa'i dge sgrub/ gdung 'bul/ rten bzhengs zhal
thebs sogs dpag med dang / gro bzhin ser 'du nyin gnyis la bsnyen bkur bzang ba/ gsum par thang ston mchod 'bul bsnyen bkur/ sbyin gtong sogs bla ma gong ma'i dgongs rdzogs
dang cha 'dra'i bsngo smon sogs rje rdo rje 'chang sku mched nas yang dag par gsal/ gzhan yang 'phral yun gyi dgongs pa zab mo rdzogs pa'i thabs bla na med pa rje rdo
rje 'chang chen po'i bka' gsang gis legs par

'doms nas/ zla ba de'i tshes mgor mgon khang khag bzhir phrin bcol sngon 'gro'i yab rje'i bsti gnas phun tshogs 'chi med rdo rje'i gur khang du/ rje rdo rje 'chang nyid dpal
kye rdo rje'i gzhi bsnyen la bzhugs stan 'jags pa ste 'di ni gzhi bsnyen thog ma'i skabs so/ /smin zla'i nang thar rtse rdo rje 'chang gis tshoms dmar du sbur bzhu mdzad
pa'i nub mo rje rdo rje 'chang nyid la bla mas rjes bzung gi mtshan ma 'di ltar 'khrungs te/ ser khang steng gi nam mkhar nyi zla'i 'og tsam na 'ja' sprin dmar po'i dbus
su yab rje de nyid sku mdangs dmar zhing sngags chas sku bem dmar po dang sa zhu bzhes shing / g.yon skyabs sbyin g.yas gos dmar la lam zab bir bsrung sogs kyi phyag dpe
yin dgongs pa zhig gril nas/ sku 'khris kyi nye gnas brgyud rje rdo rje 'chang nyid la stsal nyams can bzhugs pa la/ bzhugs g.yab g.yam skyor shar 'khris na'ang yab rje
de nyid bzhengs nas nam mkha' bzhugs pa'i yab rje rang gi sku la bshad pa mdzad pa zhig 'khrungs pa ni/ dus phyis rje rdo rje 'chang nyid rje btsun sa skya pa'i gser chos
kyis mtshon snyigs ma'i dus 'dir yongs rdzogs bstan pa rin po che'i mnga' bdag mdzad pa la sgrun zlas dben par 'byung zhing / skyabs gnas kun 'dus yab rje rdo rje 'chang
nyid kyis rnam kun rjes su 'dzin pa'i brda yang dag par gdon mi za zhing / de dus spur sgam nas gdung rus phran bu zhig rje nyid la byon pa ni/ phyis su gdung 'dzin gyi
go sar bzhugs dgos kyi brdar ngos 'dzin mdzad cing de nas gdung rus rnams 'gad gtsang btul nas sAtstsha dang bla ma yi dam sogs kyi sku par grangs mang gser mtshal sogs
kyis bsgyur ba rnams phyi rten/ nang rten/ dbu gser 'dra sku sgros gtsang / dus mchod thub dbang gnas brtan 'jim sku sogs kyi gzungs

dang / byin rten phran bu/ gdung 'gyed sogs gang 'tshams mdzad cing / gzhan yang zhal thang kha shas/ dus ja/ dus dran mchod 'bul/ kye rdor sgrub mchod/ ser 'du bcas so so'i
dkar chag dang / gtong debs su gsal ba bzhin zab dgongs chos dbyings de bzhin nyid du rdzogs thabs thugs bskyed spyi bye brag mang du mchis kyang 'dir de tsam mo/ /rgyas
pa ni yab rje de nyid kyi rnam thar du gsal zhing / de nas rje nyid kyis gdan sa chen po'i sbyin bdag 'ga' zhig la grub thob dang grub rgyal gyi tshe dbang tshar kha shas
yang dag par stsal ba'i dus su tshe chang phyogs kun tu lud par gyur to/ /de dag gi don bsdu na/ kye ma skyabs gcig mahA gu ru'i sku/ /zho 'thungs rus skyes rdo rje'i
rang bzhin de/ /snyigs ma'i rang mdangs chos bdud 'thab mo las/ /rten 'brel sgo brgyas bzlog pa'i gnas ma gyur/ /mkha' 'gro'i dbang phyug sgyu 'phrul gshog rgyangs kyis/
/sa 'di'i snod bcud dor nas dag pa'i mkhar/ /gshegs pa'i rjes su sku gdung za ma tog /bsod nams rten du stsal ba'ang ngal bso'i grogs/ /dgongs zab chos dbyings de bzhin ro
gcig tu/ /je cher mngon par rdzogs pa'i phyi nang rten/ /ring bsrel rnam bzhi'i gang bu gsar bskrun gyi/ /bka' gsang 'doms mkhas rgyal sras sems dpa' che/ /dag snang 'od
gsal nam mkha'i dkyil 'khor nas/ /gdod ma'i mgon po'i rang zhal chu 'dzin g.yos/ /byin rlabs zim char kun gzhi'i sa gzhi'i ngos/ /byon 'phral bde stong gsos kyi ngang du
'byams/ /ye shes byin zas sbyangs pa'i gdung rus dum/ /slar 'byung rten 'brel brda ni 'di na ho/ /sngags 'chang rgyal sras mchog gi ngang tshul gyis/ /'gran bral 'khon
rigs spel zhes 'doms min nam/ /zhes kyang smras so// // ! dgung grangs bcu bzhir phebs pa chu khyi lor thar rtse rdo rje 'chang nam mkha' bsam

grub kun dga'i mtshan dpe'i rgyal mtshan dpal bzang po'i drung du dge bsnyen gyi sdom pa yang dag pa bzhes shing / de'i dus su mtshan 'bul rgyu'i tho rengs thar rtse ba chen
por/ bud med sngon mo pi wang bsgyur bzhin pa zhig gis ngag gi dbang phyug kun dga' blo gros bstan pa'i rgyal mtshan dpal bzang po zhes lung bstan pa bzhin du mtshan gyi
mnga' gsol mdzad pas/ rjes su rje nyid kyi gsung las/ kho bo la sngags 'chang gos dkar can du dgos pa'i brda de dus nas ka byung zhes yang yang gsungs/ de nas mi ring bar
mkhan po dbang phyug phun tshogs/ kun dga' zla 'od/ nam mkha' sangs rgyas/ grags pa/ kun dga' sangs rgyas sogs las slar yang thub pa 'od zer 'gyed spyan 'dren gyis/ mdo
las/ khyims pa rnams ni me 'obs na gnas pa lta bu'o/ /rab tu byung ba rnams ni bsil khang na gnas pa lta bu'o/ /zhes dang / klu sgrub kyis/ khrims ni rgyu dang mi rgyu'i
sa bzhin du/ /yon tan kun gyi gzhi rten legs par gsungs/ /zhes dang / sum brgya par/ nyon mongs dgra g.yul rgyal byed tshul khrims te/ /dge tshul brtul bzhugs chu lon brtsigs
pa dang / /'chi ba'i mche ba 'byin par byed pa'i thabs/ /rdzogs pa'i byang chub dpal nod dbang bskur yin/ /zhes sogs gsungs pa rnams thugs mtshor bskyil nas rab tu
byung bar mdzad de sngar gyi mtshan gyi steng du sangs rgyas bsnan pas/ de nas bzung ngag dbang kun dga' blo gros sangs rgyas bstan pa'i rgyal mtshan dpal bzang po zhes
snyan grags don ldan khor yug ri bo'i khongs su'ang rgyu ba de nyid yongs su grags par gyur cing / de lo gdan sa chen po'i phur sgrub kyi tshogs dpon 'gan bzhes mdzad pa
nas bzung skabs 'ga' ma gtogs lo khams nang du 'khod min la ma ltos par rnam pa

kun tu'o/ /dbyug zla'i nang rje btsun sa skya pa'i yab chos bcom ldan 'das snying po kye rdo rje man ngag lugs kyi smin byed kyi dbang cha lnga zhal ngo rnams dang / las tshan
khag /chos gra nyi zla zung gi dge 'dun bcas la stsal ba de ni smin byed kyi dkyil 'khor du zhal slob rjes su bzung ba'i sgo dang po dang / mgo zla'i dus mdos chen mo'i
tshogs dpon gyi thugs khur yang bzhes shing / brag rtsa rdo rje 'chang blo gsal bstan 'dzin rgya mtsho'i sku drung du dbang / rjes gnang / lung sogs mang du gsan/ de nas
sde dge dpon bsod nams mgon po chibs bskyod kyis nyer bdun nyin gdan sar 'byor nas dus mdos ma grol bar gang mtshams kyi bdag rkyen yang dag par bka' gsang gis gdams so/
/de dag gi don bsdu na/ bag yod so thar khrims kyis sgo gsum mdzes/ /yab mes lugs bzang 'khrul med don ldan bskyangs/ /skal ldan smin grol lam gyis rjes su bzung / /rten
'brel mchod yon nyi zla'i dkyil 'khor rgyas/ /zhes kyang smras so// // ! dgung grang bco lngar phebs pa chu phag rgyal zla'i 'gor/ gang gi mdo smad sa skyong chen po nas
zhal rgyas kyi dga' ston dngos 'bul rmugs 'dzin dbang po'i gan mdzod zhal dbye ba lta bu sngon 'gro'i legs skyes gya nom pa stob par mdzad/ skabs 'dir zhu 'os 'di dag
kyang gleng ste/ rje rdo rje 'chang chen po de nyid ni bla ma gong ma rnams kyi rnam thar la zang zing gi dngos 'bul 'di dang 'di zhes brjod nyog can du so sor mang du smos
pa dang / don yod med la ma ltos par skye bo phal pa mang po'i ming bkod pa dang / brjod don bla ma de de'i ngo mtshar med pa'i rjod byed mdzes mtshon can dang / ngo mtshar
che chung ji ltar yang yin lugs drang po de mi bkod par a pha'i gsol zhal gtsang ma'i dpe bzhin sgro btags mang du bsnyad pa rnams

la ni rnam pa kun tu mi dgyes pas/ 'dir yang rdo rje'i gsung de nyid tsi ttar bcangs te bgyis pa'i khul du lags/ de nas khong dpon g.yog sogs la kye rdo rje man ngag lugs kyi
dbang chen 'ga' dang / grub thob dang ras chung pa'i tshe dbang sku dngos rnams la sgo rum ye shes mgon po'i sku drung du gur lha brgyad kyi rjes gnang dang sgrags bka'
bsgo sogs thugs 'dod kyi re ba yongs su chos kyi sgo nas khengs par mdzad/ de nas dad pa'i rtsa ba brtan po dang ldan na mthong thos dran reg kun don ldan du 'gyur ba'i
dri gtsang khang rnams su mchod 'bul gnas gzigs bsngo smon sogs yang dag pas mtshams sbyor rnams mdzad rjes gdan sa nas 'thon nye'i phebs phyag sogs lugs zung gi bdag rkyen
yang dag pa stsal nas/ bla ma gong ma rnams kyi phyag len phra mo tshun chad mi nyams dar rgyas su mdzad pa'i dam bca' thugs kyi dpal ber dam du bzung ste/ bde kye gsang
gsum/ bdag med ma/ mkha' spyod ma sogs gdan sa chen po'i tshugs sgrub mchod rnams kyi rdo rje slob dpon nar mar bka' drin che ba'i bar mtshams rnams su dbang bskur/ rjes
gnang / lung sogs/ chos 'chad kyis dus 'da' bzhin pa nas/ sa zla stobs kyi mgon po rnal 'byor dbang phyug gi dus chen dang bstun rgyun gyi bza' ba'i dam tshig bdud rtsi
ril bu sgrub pa'i sngon du kye rdo rje'i ljags bsnyen kha gso bdun phrag dang / chig sgrub thog mar gnang skabs phye ma dang / de nas ril bu 'phel che ba/ mdog legs pa/
ro bro ba sogs myong grol bdud rtsi ril bu zhes mtshan snyan dang ldan pa bskrun te kun ngo mtshar gyi dpal la 'god par mdzad/ dbyug zla'i yar tshes dge bar mgon khang
rnams su phrin 'chol mthar phyin gyis bcu bzhi 'khon dkon mchog rgyal po dang rje btsun brtse ba chen po'i dus chen gnyis 'dzom thog rje

rdo rje 'chang chen po nyid sku 'khor dang bcas/ 'dzam gling rten gyi gtso bo jo zhal rnam gnyis sogs dbus gtsang gi rten grags che rnams la mchod cing bsnyen bkur ba dang
/ ris med rgyal bstan rin po che dar rgyas yun brtan thugs smon gyi mtshams sbyor/ 'phags mchog phyag na padma'i sgyu 'phrul rol gar 'chang ba rgyal ba'i dbang po mchog /mahA
paNDi ta thams cad mkhyen gzigs chen po sogs la mjal phyag legs skyes bstar ba sogs kyi ched du/ gdan sa chen po dpal ldan sa skya nas chibs kyi kha lo bsgyur te bkra
shis dar rgyas kyi maNDal du gsol tsha/ dgon rgyas su bzhugs zhag /de nas rim gyis lcang gshongs/ lcags ri dang rtse na kha sogs su bzhugs zhag gis bsam grub sbug tu bla
brang mchog nas gzim gur/ bzhugs khri/ gnam rgyan sogs sngon 'gro'i thabs bsur mgron gnyer bgres pa/ gsol dpon chen mo/ dpon tshang chen mo sogs kyis mtshon drung 'khor
'ga' zhig dang / gzhis rdzong mi sna sogs kyis chibs bsus gsol ston zur gsos rnams legs paradagyes bzhes dang / de nas thams cad mkhyen gzigs chen po'i sku'i gan du phebs
skabs de zhabs kyi mdzod 'dzin chen po sku 'khor nas phyag mdzod 'gag tu bkra shis pa'i lha'i reg bya phul nas phyag gser gyi 'khor lo dbu gtsug tu bzhes/ rim gyi ma hA
paNDi ta chen po'i sku mdun du mjal dar rtse sprod bka' drin che nas mchog gi sprul pa'i sku rin po cher khri 'bul du/ tshan pa so so'i 'gor bkra shis pa'i mdzod btags kyis
jeng drangs/ dngul srang lnga bcu yod pa'i thum gnyis/ gos rgyan bzhi sprin ris yug /pho rta bzang ba/ tsan dan dmar po dum/ ljon lo 'khor drug bzhi/ 'bru dkar ltang
gnyis rnams so sos gtsos pa'i tshan pa bcu gcig /gtsos med kyi tshan pa bcu gnyis rnams gser

khri rin po cher mnga' gsol legs skyes su bstar bas rten 'brel gyi sgo brgya bzang dgur 'dzom pa dang chabs gcig /mjal rten du'ang bkra shis pa'i lha'i reg byas jeng drangs/
sa snying / rin gnyis bre chen/ rta pho/ ljon lo 'khor drug dang 'bru dkar ltang zung rnams kyis gtsos dang gtsos med kyi tshan pa rnams dgyes rdzas su phul ba bdag gir
bzhes nas/ mnyes gshin brtse ba'i gsung mchid zhib lhug dang / tshang mar gsol ston rgya che mu med lta bur stsal rjes mjal slog tu'ang rin gnyis kyis gtsos/ gos yug re
yod pa'i tshan pa bco lnga tsam dang / mdzod 'dzin chen po nas bzung sku 'khor ba tshang mar gsol ras gya nom pa stsal/ de zhabs kyi phyag mdzod rin po cher yang / dngul
srang lnga bcu'i thum sogs kyis gtsos tshan pa bde 'byung gi grangs ldan dang / mjal slog tu'ang dngul bre chen/ tshan pa bu ga'i grangs ldan bcas dang / de dus kyi sne shan
par sku gnyer dpon/ mgron gnyer/ lho gling pa bcas mchis shing / dngul gdung rin po che rnam gnyis kyi dbus dri gtsang khang rnams su mchod 'bul/ snyan shal/ ris med
pa'i bstan bstan 'dzin rgyas pa'i thugs smon gyi mtshams sbyor dang / 'dus tshogs dge 'dun sum stong tsam la bsnyen bkur dang thugs 'dod bzhin dngul gdung 'gag tu phyag dbang
/ chibs bsu skyel ba rnams la'ang gsol ras sbam mtho ba stsal ba sogs thugs brel rnams rim grub kyis chu shar du thab skyel dang bcas phebs te/ gser can bla spyi nas
ser phreng sogs kyis dgon par gdan drangs shing / gnas gzigs thugs smon mchod 'bul mang ja bsnyen bkur dam 'gyed 'dus tshogs la 'jam dbyangs dmar ser gyi rjes gnang / spyi
sger mjal phyag

dmangs phyag sogs 'gro don la thugs gzhol ba'i skabs shig zur khang sde pas/ rje btsun sa skya pa'i yab chos dmar po skor gsum gyi be'u bum pusta ka gsum phul bar phyis su'ang
rje rdo rje 'chang chen gyi gsung las/ ngos 'grul thog ma'i skabs 'byor ba'i be'u bum 'di dag rje btsun sa skya pa'i bstan srid la rten 'brel gyi la nye shin tu bzang
ba byung zhes yang yang gsungs shing da lta'ang dpe khang chos mdzod chen mor bzhugs su gsol ba lags/ de nas rim phebs kyis zangs mkhar sprul sku dang rin rdzong 'bras yul
skyed tshal sogs nas chibs bsu mjal zhu legs 'bul dang bcas der 'dus skya ser bgrang yas la khrom dbang / grwa tshang la bsnyen bkur dam 'gyed bcas stsal ba ni de skabs
sa dgon yongs la mdzad do/ /sang nyin byams chen gnas gzigs mchod 'bul smon lam snyan shal sogs kyang de skabs gnas gzigs thams cad kyi skabs su mdzad do/ /ngur smrig dang
kyog po gnyis nas ser phreng gis bsu skyel gyis rim pa/ de nas dpal de'u/ gzim phug /stag khu/ zhe re skyed tshal/ gsal byed rdo gling / snye thang rnams nas ser phreng
sogs kyis chibs bsu skyel dkar spro legs 'bul/ gnas gzigs/ 'gro don rnams mdzad rjes gsol tshigs sgang du gong sa mchog nas stsal ba'i chibs bsu brtse mgron sogs bcu gnyis
tsam dang / shod nas kyang de bzhin gyis sngun bsus mjal gur du phebs thog mi rje mchog gis mtshams zhu mgul dar sogs bstar bzhes dang / 'chi med dga' tshal bzhugs sgar
du phebs 'phral yang dga' ldan khang gsar nas mgron gnyer ched mngags kyis rtse shod du mtshams zhus lha dar sogs dang / bkur gsos bdag rkyen bla na med pa spyi sgos
nas mchod yon bstan lar dgongs pa'i gzigs bskyangs bka' drin che

zhing / smin zla'i tshes gsum nyin gzim chung nyi 'od 'khyil par rgyal dbang thams cad mkhyen gzigs mchog gi mjal phyag la rje rdo rje 'chang nyid kyis phyag 'bul mdzad pa
dang bstun rgyal ba'i dbang po mchog kyang gser khrir sku bzhengs kyis phyag len mjal dar phan tshun 'bul gnang / dbu thug sogs kyis dbug dbyung gzengs bstod dang / gsol
ja'i skabs phan tshun mnyes gshin pa'i bka' gsang rmad du byung bas dus 'das rjes/ mgron khang du dkar spro'i thog /rtse drung thugs dad can rnams kyi re skong dang / tshes
dgur legs skyes rten 'byung bstar bar mdzad pa'i sngon du 'gro ba maNDal gyi tshom bu/ mi shigs rdo rje'i re khA can gyis bzhugs stan/ sku gsung thugs kyi rten rnams dang
bcas gang gi spyan sngar 'khod de maNDal 'bul ba/ 'gro la bde skyid ma sogs kyi gsol 'debs/ zhal bzhes zhu ba rnams bka' drin che 'phral 'bul tshan bcu phrag lnga dang
nyag ma lngas lhag pa la gtsos yod nyer gcig /de phyin gtsos med rnams mchod yon zhal rgyas kyi legs lam bslu med rten 'brel gyi bdog pa brda mtshon tsam du phul bar rnam
kun don yod kyi rjes 'dzin mkhyen pa'i mtha' 'doms dang bcas mdzad sbyor gyi thog /lha ldan gyi yul gru mtha' dag 'ja' dang rmugs pas gang zhing / dgung g.ya' dag pa/
nyi ma'i 'od zer mngon par 'bar ba/ bar snang thams cad du me tog gi char pa bu yug tu 'tshubs par 'dug ces lha ldan skye dgu phal cher nas gleng mor bsgrags par gyur to/
/gnas de'i jo shAka rnam gnyis kyi dbus 'phrul snang gandho la chen po'i rten ji snyed pa'i spyan sngar/ stong mchod rgyas 'bring bsdus gsum de bas nang bzhin gyi 'bring
po'i mchod 'bul snyan shal/ rgyal bstan de 'dzin ris su ma phyed pa dar rgyas yun brtan thugs smon gyi mtshams sbyor sogs

dang / bcu gnyis la mi'i dbang por legs 'bul gyi snga rol du mi dbang yab sras/ dA las yab sras sogs drag bsdus rnams la bla ma zhi khro'i tshe dbang sogs thugs 'dod bzhin
stsal rjes legs skyes rnams brims shing / gong smos bzhin de skabs gdan sa chen po rtse gdong rten brten par bcas rje rdo rje 'chang nyid kyi phyag tu nor bdag po'i tshul
gyis son par gyur to/ /de nas ra mo cher mchod 'bul sogs gong bzhin dang / bcu gsum la ri bo gru 'dzin du chibs bskyod de jo bo lo ki shwa ra/ gser gdung chen po zhal rnam
gnyis kyi dbus rten ji snyed par mchod 'bul dang / bcu drug la rnam gser brgyud gsang ne'u thog tshogs khang gsar bzhengs la phyag nas/ sgrol ma rtsod rgyal/ rnam snang
gangs can/ gdung rten nga long ma sogs la mchod 'bul rgya che/ 'dus sder bsnyen bkur/ rnam gser du khrom dbang / 'jam dbyangs dmar ser dang 'byung 'dul rjes gnang sogs
stsal zhing / de skabs kyang gong lha sa'i ltas dang mtshungs pa byung zhes bla grwa kun ngoms bzhin du gleng mo 'khrol bar grags/ de nas lha ldan du zhi ba lha dang drung
'khor 'ga' zhig la sgrol dkar spyan bdun ma'i rjes gnang tshe dbang sogs dang / spyi sger gyi re ba mtha' dag nye bar skong bar mdzad/ de skabs gong ma'i tA shing bcas
thun gang ba'i dge rtsa ba 'byor bas tA shing dwa las tsang jun sogs la'ang legs skyes bstar bar mdzod 'dzin pa bkas mngags shing / rim gyis gong sa mchog sa skyong yab sras
sogs nas phebs phyag bdag rkyen bla med du stsal te nyer bdun la rtse shod phebs skyel ba rnams dang bcas lha ldan nas chibs bsgyur gyis yer ba dang yer la brgyud/ na
lendra zhes rgyun gyi dbang por 'bod pa'i gnas su phebs te rten ji snyed par mchod 'bul sogs dang skya ser 'dus tshogs la khrom dbang / bco brgyad du tshe rta sbags sgrub

dang 'jam dbyangs dmar ser rjes gnang / dpal ldan rtse'i bdag chen rdo rje 'chang gi thugs dam ma zhal bzhi rdo sku'i drung ban tshang ba'i 'khor tshogs dang bcas nas gsung
bskang phrin 'chol/ de skabs so sos/ legs 'bul zhabs brtan gya nom pa rnams dgyes bzhes kyis bod lo gsar ba'i dga' ston kyang gnas der mdzad do/ /rgya zhol/ la mo tshang
ba/ 'bum stod du gsung bskang dang bde chen chos sde/ shing tshang / dgod kha'am rgod khal la brgyud bsam yas su shar sgo zung khang du bzhugs te/ bsam yas mchims phu dang
bcas pa'i gnas rten rnams la mchod 'bul snyan shal thugs smon/ rab tu gnas pa'i me tog 'thor gnang bcas dang / chos skyong chen por dbu 'ching khrab gdan mdung ral gri
zhags pa rnams dgyes rdzas su stsal bas rnam bzhi'i phrin las sgrub pa'i zhal bzhes kyang phul/ de dus gong sa rdo rje 'chang lnga pa chen pos rin chen mi thod brgya dang
brgyad las grub par rin chen sna bdun 'bur dod khyad mtshar can gong ma de nyid kyi sku tshe ril por phyag bcangs gnang zhing / bar skabs lums pa bar dang rten du 'byor
bas des rmor chen rdo rje 'chang la phul ba rim gyis bsam yas sku rten par byung ba de rje rdo rje 'chang chen po'i phyag tu babs pa yar lam thar rtse rdo rje 'chang la
phul ba da lta thar rtse'i nang rten gras su bzhugs bar thos lags/ gang ltar rab grwa 'dus spyi spyi sger so so/ sku rten pa/ rdzong dpon sogs kyi dngos 'byor zad mi shes
pa dang chabs gcig zhabs pad yun brtan gyi tha tshig zhu ba dang / tshes bcu'i gar 'chams gzigs 'bul/ skya ser bgrang yas la khrom dbang / a ra pa tsa na'i rjes gnang /
gzhan yang phur chung gtor bsngo sogs kyi ljags lung stsal ba sogs bstan 'gro'i mdzad sgo rnams grub nas rim gyis phebs pa'i tshe rtse thang 'bras

gling dang nyi skor gyi rdo zhig la blo gros chos kyi rgyal mtshan zhes pa'i yi ge rang byon du byung ba bzhin/ de dus kun gyis rje rdo rje 'chang nyid la mtshan de bzhin du
gsol ba dang / rab 'byams pa mdo sngags chos 'phel gyis brtsams pa'i rje nyid kyi brtan bzhugs nang na'ang de bzhin 'khod lags/ mgo zla'i nyi shur khra 'brug dang nyer
gcig snga dro gnas gsar rdo rje 'chang chen po chibs bsur byon dus nas bzung rje nyid kyi rigs bdag de nyid rnyed par gnang ba yin te/ de yang / 'jam mgon mkhyen brtse'i
dbang phyug rang lugs snyan brgyud bstan pa rin po che'i mnga' bdag yin pa dang / rdo rje 'chang dbang phyug rab brtan 'jam mgon a mes zhabs kyis dbu blar mdzad pa dang /
gnas gsar stong dpon sa skya pa'i sku nye yin pa sogs sgo du ma nas 'brel legs lam che ba bcas de dus rdo rje 'chang nyid kyi thugs dgongs la yab rje de nyid kyi gsung sgros
kyi zur la yar klungs dbon rin po che zhes dgyis nyams mdzad pa dang / gzhan phyogs lhung gi gtam yang du ma gsan pa bcas dbon rin po che de bzang ngan ji 'dra yin nam
dgongs pa las mtha' gcig tu nges pa'i bzang ngan ma 'khrungs shing / de gong gdan sa nas chibs ma bsgyur gong du thar rtse rdo rje 'chang nam mkha'i mtshan can gyis yum
mchog dang mdzod 'dzin pa bcas la/ yar klungs zhabs drung du sku rus sku yon sogs gang sa nas dbu blar bzhes thub pa zhig byung na legs tshul dang / rjes su phyag bris
kyi'ang brda sbyar bar brten mdzod 'dzin nas de rtsis kyi snyan sgron zhu rtsis bcas gang ltar khra 'brug tu zhal 'dzom thog /bla ma sku lta bas chog mi shes shing gsung
'jam zhing snyan pa gzigs pa tsam gyis thugs dad dbang med du 'khrungs pa zhig dang / rje rdo rje 'chang nyid zhal gzigs phyogs kyi rten 'brel sa rga'ang ma log par byang
gzigs la zhabs drung nyid lho gzigs su thog mar zhal rgyas/ rim

gyis gtam snyan bzhugs khrir chos sde'i thab bsu'i thog chos rje khu dbon gyi lo rgyus sogs zhib rgyas su phul/ bod kyi mkhar chags pa'i thog mar grags pa yum bu bla mkhar
gtsug lag khang du mchod 'bul sogs kyi skabs/ rgyal rabs chos 'byung lo rgyus kyi bshad pa chu 'bab ltar gnang bas thugs yid 'phrogs te/ yab rje rdo rje 'chang / thar rtse
rdo rje 'chang / brag rtsa ba chen po rnams nges shes gting nas rnyed pa'i bla ma dam par rang yin kyang / da lta'i sku gsung thugs kyi mdzad spyod 'di la dpags na bla
ma 'di de bas lhag pa zhig med kyang mi zhan nges par 'dug dgongs pa'i thugs mos dang bcas bla brang gi sgo spe mkhan chen gzhon nu blo gros kyi gzim chung du gdan 'jags/
sang nyin sgrol dkar gyi gsung chog rgyas pa sngon 'gro'i zhabs brtan gyi tshe/ sku gsung thugs rten/ maNDal/ zhal dkar stegs bcas/ gding ba/ gos kyi bla bre sogs rten 'brel
gyi rdzas gya nom pa dang / spyi so nas kyang dngos 'bul bla med bcas mdzad sbyor gyi mthar sku gsung thugs 'gyur med rdo rje gsum gyi rang bzhin du bzhugs te chos kyi
'khor lo rgya cher bskor ba sogs bka' mdo rgyud dgongs 'grel dang bcas pa nas drangs pa'i lung rig gi legs bshad stsal pa thugs kyi dpal ber sim pa sogs kyi rkyen gyis/
da cha bla ma 'di'i zhabs pad bsnyen nas gsung gi bdud rtsi ngom med du gsol ba zhig byung na ci ma rung dgongs pa'i dad mos lhag par yang 'khrungs pa ni/ rgyal sras shAnta
de was/ da ni bdag gis ci nas kyang / /rigs dang mthun pa'i las brtsams te/ /skyon med btsun pa'i rigs 'di la/ /rnyog par mi 'gyur de lta bya/ /zhes byang chub sems
dpa'i spyod pa bla na med pa'o/ /de'i tshe mdzod 'dzin gyis/ yab rje mchog sogs bla ma dam pa 'ga'

zhig la rje nyid nas zab chos gsan tshul/ da lta gsan mu bcas des na rnam 'dren dam pa nyid kyang dbu blar phebs dgos tshul zhib rgyas zhus par/ da lam chos 'brel zhig phul
te 'gyangs min nas phebs pa'i zhal bzhes stsal/ sang nyin bka' chos stsal rgyu'i do nub de rje nyid thugs spro dga' bde stong gi ngang du dus 'das shing / de nub zhabs drung
gi mnal lam du yab rje bsod nams rin chen de nyid kyis zhabs drung nyid la sbyor khrus rgyas pa zhig stsal ba 'khrungs pa'i sang nyin sgrol dkar yid bzhin 'khor lo'i
rjes gnang thun mong ma yin pa gsung bshad shin tu rgyas pa dang bcas gnang bas/ gang gi thugs rje'i dang rje nyid kyi thugs dad kyis byin rlabs 'phral du zhugs te ston
dang bstan pa gzhan nas mi 'tshol ba'i dad mos dang bcas yongs rdzogs snyan brgyud bstan pa rin po che'i mnga' bdag tu gyur pa'i rten 'brel gyi sa rga 'bad med lhun grub
tu 'grig par gyur to/ /gnas der khrom dbang dang 'dus tshogs su 'jam dbyangs dmar ser gyi rjes gnang / gnas gzigs skabs gnas bshad kyang zhabs drung mchog nas stsal dus 'du
khang steng gi tshar chen rnam thar kyang ris ma'i 'dar gdong 'khrugs pa'i zhing bkod kyi thad du/ 'di ci 'dra lags gsungs pas/ 'dir 'dar gdong 'khrugs nas phan tshun
'thab tshun 'chab mo byed ci tshar chen rin po ches mchod g.yog la thog kha nas mi rkang bus gsungs pa dang ser ba babs shing / ma chen rdo bkras kyis tshar chen la mthu
mdzad dgos zhus pas zhal gyis ma bzhes par ngo nag thug ge bsdad pa sogs kyi zhing bkod yin 'dug gsung / de skabs thugs rtog ci yang ma 'khrungs kyang rjes su gnas tshul
de 'dra ngan can gyis zhus pa min nam snyam pa'i dgongs pa tshom dogs 'khrungs kyang / sgo gang sa nas zhib 'jug mdzad pas ci yang tshom gzhi ma byung bas thugs bag phebs/
sri gcod 'bum par thab

skyel skabs de skor tshong dpon de ne tso'i lo rgyus zhib pa dang mchod rten la bskor ba mdzad nas srid las thar tshul/ byas lha khang skor gyi rten bshad rnams bka' drin che
ba sogs legs lam mchog tu dge ba'i sgo dang po dod par gyur to/ /de nas rim phebs kyi rnam sras mon mkhar ring mo nas/ bye tshogs su paN chen gyi rdza sku dang khyung
po'i thugs rten sogs la mchod 'bul thugs smon khrom dbang 'dus tshogs la rjes gnang sogs stsal/ chos skyong chen pos bka' bzhin phrin las sgrub pa'i tha tshig kyang phul
lo// // ! dgung grangs bcu drug tu phebs pa shing bye'i rgyal po lo gsar gyi lha ba sangs rgyas pa'ang der mdzad de chibs bskyod kyis gra thang du gur gyi mchod gar dang
/ pu tra ru 'dren bcas kyi 'chams gzigs 'bul/ 'dus tshogs la a ra pa tsa na'i rjes gnang tshe dbang gong ma lnga bstod kyi ljags lung byings la khrom dbang byams gling gnas
gzigs sogs mdzad nas/ bdun phun chos 'khor du'ang khrom dbang dang rta mgrin gsang sgrub kyi rjes gnang 'ga' zhig la mgon po khro bcu'i rjes gnang sogs spyi sgos kyi re
ba rnams bskangs te/ rim gyis rab smad rnam rab gong dkar rdo rje gdan du 'jam dkar dmar ser dzam dmar srog sgrub lha brgyad rjes gnang rnams dang rta zla'i tshes gcig
lha bsangs/ de nas yob la brgyud gzim phug stag khu spe skyed tshal 'og sogs thams cad du khrom dbang / stag khu sper 'jam dbyangs dang 'byung 'dul/ spos skyed du 'jam dbyangs
dang mi g.yo ba dkar po'i rjes gnang rnams kyis so so'i blo kha rdzogs par mdzad de gam la brgyud thar gling rgyal rtse sogs su rang rang gi 'dor sbyar dang bstun pa'i
mjal phyag dngos 'bul brtan bzhugs spyi sger nas bstar ba rnams zab bzhes dang / thar gling 'dus tshogs la 'jam dbyangs dang mi g.yo ba'i rjes gnang / skya

ser mang por khrom dbang / rgyal rtser yang de bzhin bgyis/ gur par 'jam dbyangs dmar ser/ sa paN bla ma'i rnal 'byor/ 'byung 'dul bla ma mchod chog rnams dang / rkyang 'dur
bde can dang ngor e waM chos ldan du'ang de bzhin/ dge sdings gzhis khar khrom dbang sogs mdzad de rta zla'i nang chibs bsu sogs sngar rgyun bzhin gyis gdan sa chen po
dpal ldan sa skyar phyags legs par phebs te dga' ston gtang rag sogs kyis dus 'da' ba'i skabs so/ /de dag gi don bsdu na/ mdo khams sa skyod blo gros kumbha'i snod/ /brgyad
ldan zhi bsil re ba'i bcud kyi rdzogs/ /snying po bde chen len pa'i dkyil 'khor du/ /zung 'jug yi ge bzhi ldan ngo bo bzhengs/ /'chi med myong grol bcud len rdzas sngags
dang / /ting 'dzin nus mthus bskrun pa'i dge mtshan ltas/ /lhun grub gsal des kun gyi yid 'phrogs nas/ /bden gtam lce rtse'i ngos nas yang yang rgyug /gangs ljongs lha
gcig pad dkar 'chang ba yi/ /thugs rje spro bsdu'i rten 'brel jo zhal zung / /nyid kyi sgyu 'phrul zlos pa'i gar dang bcas/ /dbus gtsang sbyin dang bde gshegs mchod kyis
bskyangs/ /zhes kyang smras so// // ! de nas hor zla gnyis gsum gang rigs kyi bdun phra gcig ring sgrol dkar yid bzhin 'khor lo dang tshe rta sbags sgrub kyi ljags bsnyen/
sgrol dkar gyi sbyin sreg bcas bka' drin che zhing / sa ga'i mjug nas zla gcig ring khyad 'phags mgon khang du gur gyi mgon po'i ljags bsnyen yi ge bcu gnyis ma 'bru 'bum
sbyin sreg bcas mdzad pa ni gur gyi ljags bsnyen dang po'i skabs dang / chu stod zla ba'i tshes 'gor rje btsun rig byed lha mo'i ljags bsnyen zhag bdun sbyin sreg bcas
gnang skabs rnams la dngos nyams kyi ltas ya mtshan yod tshul rnams zin bris ma mchis shing / 'on kyang rig byed ma'i

ljags bsnyen grol 'phral tsan dan dmar po'i phreng ba phyag 'byor sogs gzhung nas bshad pa'i 'grub rtags 'khrul med byung zhes gsung zer gyi zur las rnyed/ de lo'i badzra kI
la ya'i sgrub mchod kyi rdo rje slob dpon mdzad de skal ldan gyi slob bu brgya dang nyer lnga de'i dkyil 'khor du smin grol la 'god par mdzad pa'i rgyun lo yun ring po'i
bar du mang nyung ci rigs re dang / de lo gser mdog dbon por kye rdo rje'i rgyu dbang dang tshe dbang / gdan sa'i las chen pa sogs mtshams pa'i rigs rnams la lam dbang
/ gong ma'i rnal 'byor ma dang bstun mkha' spyod rdo rje btsun mo'i byin rlabs tshar lnga stsal zhing de'i zla mjug la 'jam mgon gnas gsar ba chen po gdan sar phebs te/ bod
lo gsar pa'i yar tshes dge ba nas bzung kha'u brag rdzong pa'i lugs sam tshar lugs su'ang grags pa tshe thung dbang po yang rab tshe gcig la sangs rgyas pa'i thabs thun
mong ma yin pa yongs rdzogs bstan pa rin po che'i nyams len gyi gdams pa gsung ngag zab mo slob bshad ces grags pa 'di nyid ni/ kun mkhyen klu sgrub rgya mtshos/ tshogs
par bshad pa'i drang don za zi'i gtam/ /rnam par spangs te slob bu mchog dag la/ /gces par bskyangs pa'i nges don snying po'i bcud/ /zab mo slob bshad khyongs par byin gyis
rlobs/ /zhes gsungs pa'i gsung ngag lugs gnyis kyi mchod tshul yang 'di lta ste/ mus chen 'khor lo sdom pa yan la tshogs slob kyi tha snyad mi snang yang mgon des bdag
chen rdo rje 'chang la zab gnang 'ga' zhig zur du stsal ba nas de ltar du grags pa'i gdams ngag zab mos mtshon lo ngo phyed gnyis tsam gyi bar du gnas gsar 'jam mgon la
bzhugs pa'i zab chos re gnyis tsam ma gtogs mtha' dag par bum pa gang byo'i tshul du bzhes mu'i zhal gyi chos

skor gsan skabs shig 'od gsal du/ rje bla ma dang mjal zhing thugs dges pa'i rnam 'gyur du ma zhig mdzad pa'i ngang nas chos srung che chung gnyis la bstod pa shlo ka bdun
re rtsoms shig gsung pa 'khrungs pa'i rgyu mtshan zhabs drung du phul bas/ btang rag zhig dang bstod pa zhig mdzad dgos kyi brdar 'dug /ces gsungs pa'i bstan srung dgyes
pa'i lha'i rol mo zhes bya ba 'di ljags rtsom mdzad do/ /de dag gi don bsdu na/ rim gnyis zab mo'i mchog thun dngos grub brnyes/ /gzhi lam 'bras dus smin grol gdams pas bskyangs/
/tshad ma snyan brgyud bzhi sogs gnas gsar rje'i/ /zab chos bum pa gang byos thugs brgyud gtams/ /zhes kyang smras so// // ! dgung grangs bcu bdun du byon pa shing
glang lor mdzod 'dzin rgyal mtshan rin chen gyis bskul ma zhus don bzhin/ 'dzam gling mdzes pa'i rgyan mchog sprul pa'i gandho la chen po 'di'i shar nub byang gsum gyi
spen bad gsar spo dang sbrags go 'phang cher bstod cing / lho mar kha sgron bcas gtsug lag khang mdzes pa'i zhabs tog rgya cher bskrun pa'i gsung gsang lhug par grol ba'i
tha tshig rdo rje'i ri mo spyi bo'i rgyan du bkod de/ 'go bzo 'ul mi bcas nas sla bcos bab col du ma song bar rgyu 'bras kyi blang dor snying khongs su bcangs te bgyis
pa'i dge ba'i rtsa ba ni/ sngags 'chang chos kyi rgyal po'i rnam thar du/ gdan sa chen po 'di nyid kyi khang phran re la zhig gso byas na yang mchod rten re bzhengs pa'i
phan yon dang 'dra bar bla ma gong ma rnams kyi gsung las 'byung ba thugs la bzhag gsungs pas na/ de lta bu'i dge ba'i rtsa ba rgya chen po rnams la lta smos kyang ci 'tshal
zhing / las mi rnams la'ang spyi sger nas ja chang rtsam sha sogs 'du long phun sum tshogs pa de dus las bzang ba ma dran/ zhes da lta'ang ngag rgyun du chags

shing / de lo khal kha 'ga' zhig la/ seng gdong sngon mo'i rjes gnang lung bcas dang / bla ma chu bzang par grub rgyal ma'i tshe dbang / gnas gsar rdo rje 'chang chen po dang
/ rtse gdong sprul sku/ chu bzang bla ma bcas la gur lha brgyad kyi rjes gnang dang / yang gnas gsar rdo rje 'chang chen por kye rdo rje man ngag lugs/ yang dag /bdag
med lha mo bco lnga/ a ra pa tsa na lha lnga/ phur pa'i stod las smad las rnams kyi dbang bka' dang / ri khrod ma'i byabs khrus/ lcags sdong lha mang / dkar bdud kyi rjes
gnang rnams dang / gong ma lnga'i bka' 'bum na bzhugs pa'i bde mchog thugs rje chen po/ mi g.yo ba'i skor rnams dang / sa lo'i bla mchod/ chos spyod rab gsal/ bskang ba/
bstod 'bum/ nyams rtogs gong 'phel/ phyogs bcu mun sel/ ri khrod ma'i mdo rnams kyi ljags lung dang / chu stod zla nang zhe re skyed tshal sprul skur kye rdor rgyu dbang
dang grub thob tshe dbang / dza sag bla ma bstan 'dzin chos dar gyi mi sna kha shas la/ bzang spyod/ ltung bshags/ shes snying rnams kyi ljags lung yang stsol bar mdzad
do/ /de dag gi don bsdu na/ 'dzam gling rgyan gcig sprul pa'i dri gtsang khang / /mngon mtho mdzes pa'i dbu 'phang bla na 'phags/ /phan tshun chos kyi bang mdzod 'jo ba'i
zla/ /stong gsum nor bus bkang yang sgrun skabs bral/ /zhes kyang smras so// // ! dgung grangs bco brgyad du byon pa me stag lo bkra shis lha khang gi zam sner chos kyi
rgyal po 'phags pa rin po che'i zhal gzigs pa'i tshul 'bum thang ldebs bris la gsal ba bzhin dang / rta zla'i yar tshes la mgon khang khag bzhir phrin 'chol sngon 'gro'i
nyer dgur gdan sa chen po rtse gdong gi phyogs su chibs kyi kha lo bsgyur te/ rim gyis

thub bstan gser mdog can gyi chos grwa chen por byon thog tshe dpag med sprul sku'i rjes gnang zhig stsal te/ dbo zla'i tshes drug la gdan sa rtse gdong du phyags phebs nas
bstan rgyun mi nyams srid mthar spel ba'i chos sbyin rgya cher mdzad tshul ni 'di lta lags/ gong ma lnga'i sku bstod kyi ljags lung gis chos sgo phye ste/ rim gyis 'jam
dkar ma ti lugs/ sgrol dkar bka' babs bdun ldan/ tshe dpag med chag lugs rnams kyi rjes gnang lung bcas dang / bcom ldan 'das snying po kye rdo rje/ dpal chen yang dag /phur
pa/ gsang ba 'dus pa/ mi bskyod rdo rje rnams kyi smin byed kyi dbang rdul tshon gyi dkyil 'khor steng nas dang / dkar bdud lcam dral gyi rjes gnang / skya ser 'dus cher
khrom dbang grub rgyal ma/ kye rdor man ngag lugs kyi sgrub dkyil/ gdan sa'i chos spyod dang bskang ba bstod pa yongs rdzogs kyi khar rje rdo rje 'chang chen po'i zhal
sgo las byon pa'i yab rje bsod nams rin chen gyi sku bstod le tshan/ yang dag gi brgyud 'debs/ de'i sgrubs thabs tshigs bcad ma rnams dang / bdag chen rdo rje 'chang gis
mdzad pa'i bskang bsngon rgyal ma/ sa los mdzad pa'i glo bo mkhan chen bsod nams lhun grub dang zha lu lo chen gyi sku bstod/ sgrol ma'i mtshan brgya 'gyur bcos/ dkar cha
bzhi rnams dang / chos rje bla ma dam pas mdzad pa'i rdo rje phur pa'i sgrub thabs rgyas 'bring / de'i dkyil chog rtogs par sla ba/ sngags 'chang chos kyi rgyal pos mdzad
pa'i gtor bsngo chen mo/ phur chung / drug cu pa'i zin bris/ 'jam mgon a mes zhabs kyis mdzad pa'i tsi dmar bskang ba le tshan/ bse khrab pa'i bskang ba/ yab rje bsod
nams rin chen gyis mdzad pa'i bskang ba rnams kyi ljags lung sogs bsten mkhas bgyi ba lhur

bzhes kyi chos sbyin mtha' yas pa zhig gis 'dir ma zad sku tshe ril por 'da' bar mdzad pa rnams kyang / dbyig gnyen gyis/ chos sbyin nyon mongs can min pas/ /mdo sogs ji bzhin
yang dag ston/ /ces dang / bslab btus las/ chos kyi sbyin pa zang zing med/ /bsod nams 'phel ba'i rgyu yin no/ /zhes gsungs pa ltar gyi sgo nas legs par 'doms pa sogs
gdan sa de'i 'gro don rnams mdzad zin nas rje btsun sgrol mas lung bstan pa'i gnas ngor e waM chos ldan gyi chos grwa chen por dbang rjes gnang sogs kyis skal ldan rnams
chos char gyi tshims par mdzad nas/ 'og min stug po bkod pa'i zhing dang mtshungs par rdor 'dzin bye ba'i gtsug rgyan rje btsun rin po che sogs gong ma mang por rje 'brang
bcas nas bsngags brjod kyi me tog 'thor bar mdzad pa'i gnas gdan sa chen po dpal ldan sa skyar phebs te/ sa ga'i rnal 'byor dbang phyug birWa pas sa drug gi rtogs pa rnams
nyin re bzhin rim gyis brnyes pa'i dus chen dang bstun myong grol bdud rtsi ril bu'i sgrub pa rnams grol rjes/ khal kha chos rje ngag dbang lhun grub dar rgyas la kye
rdo rje'i rgyu dbang / ku ru ku lle lha lnga dang 'khor lo bde mchog nag po pa'i dbang rnams dang / gtsug tor 'bar ba'i rjes gnang / 'jam mgon a mes zhabs kyis mdzad pa'i
bde kye gnyis kyi sgrub dkyil/ rtsa ba rdo rje'i tshig rkang / gtsug 'bar bstod pa rmor mdzad kyi lung rnams sgyi chu bla ma sgang stod chos mdzad la'ang stsal zhing /
gzhan yang rig byed ma dang tshogs bdag thun mong dang thun mong ma yin pa khyad par zhar byung dang bcas pa'i rjes gnang / kag chol 'dod pa'i rgyal po thun mong ba/ dmar
chung skor gsum/ mgon dkar yid bzhin nor bu/ ber gcer rnam gnyis/ dud sol ma thun mong ba rnams kyi

rjes gnang lung bcas dang / de'i bskang ba sangs rgyas rin chen dang mgon dkar sgrub skor tshar chen/ mkhyen brtse/ ngag dbang chos grags kyis mdzad pa'i lung rnams dang /
gzhan yang khal kha tshe brtan rgya mtshor kye rdo rje'i rgyu dus kyi dbang zab mo stsol ba dang chabs gcig zha lu grang chen slob dpon sogs slob bu nyer gsum tsam yang smin
par mdzad cing / zha lu pa tshor mkha' spyod rdo rje btsun mo'i byin rlabs gnang ba'i tshe nang mchod kyi dkyil du ba~M yig rang byon 'khrungs pa kun gyi mig gi bdud
rtsir stsal ba'i ngo mtshar gyi mdzad pa dang sbrags tshar mdzad sgrub dkyil ljags lung rnams kyi sgo nas las can dag pa'i gdul bya mang po rjes su bzung bar mdzad do/ /de
dag gi don bsdu na/ sa 'dzin rtse mo'i gdong du mig stong pa'i/ /khab bzhin bkra ba'i skye dgur chos sbyin sgo/ /brgya phrag dbye zin slar yang mtha'i 'gro'i rgyud/ /smin
grol lam du nang gi phag mo bstan/ /zhes kyang smras so// // ! dgung grangs bcu dgur phebs pa me yos gro bzhin zla nang chos sde nyi zla zung sogs la sgrub thabs brgya
rgyam gyis mtshon chos char mtha' yas pa zhig dang / gzhan yang grang chen dbu byed/ spor bla ma/ grang chen slob tshab sbyin pa rnams la las gshin bcu gsum ma dang / dpa'
gcig gi rjes gnang / bcu gsum ma'i bskang ba/ tshar mdzad bcu gcig zhal gyi rjes gnang / de'i smyung gnas bya btang rjes mdzad pa rnams kyi lung dang yang skabs sna tshogs
su gdan sa'i zor las sogs la gur khro bcu/ lha brgyad/ zhal sgrub bsnyen/ pu tra/ de'i zur bka'/ bran bdud/ dkar bdud rnams kyi rjes gnang so so'i yig lung rnams dang
/ yang ngor gyi 'bul khag bla ma dang nyi shar ba sogs la dmag zor ma dang / dur bdag rjes gnang sogs tshar kha shas stsal bar mdzad cing / de lo gzhan yang chos char mang
du

phab tshul mchis kyang de tsam las spro ma nus/ de mtshams nas gung 'gyur med tshe brtan dpon g.yog rnams phebs pa'i tshe rje rdo rje 'dzin chen po nyid kyis/ bla brang phun
tshogs gling du mjal phyag sogs lugs gnyis kyi bdag rkyen phun sum tshogs pas khong dpon g.yog rnams dga' spro 'dzum mdangs kyi dpal la sbyor bar mdzad skabs/ 'jam mgon
mthu stobs dbang phyug nyid gzhi thog dbang khang na gzim dpon kun phun dang bcas bcom ldan 'das snying po kye rdo rje'i gzhi bsnyen la bzhugs pa'i skabs te/ de'i snga rol
tu a tsar zhig nas shel bum che ba zhig tu chu bo ganggA'i chu khyer ba dang mjal 'phrad kyis gsung gleng mang du mdzad pas yam bu dang gorSha'i lo rgyus 'dra las gzhan
mi snang zhing / sku mtshams thog gung sku rkyang la mjal phyag dbu tshugs su mdzad pa bzhin bka' drin che/ bcad rgya mthar phyin 'phral yul chen ban tshang pas/ las mkhan
ru 'dren bcas kyi 'chams gzigs 'bul yang mdzad do/ /de dag gi don bsdu na/ gnyug mar gnas sogs bslab gsum rgyan phreng can/ /bsdu dngos rnam bzhi snying po'i gsos kyis
sbyangs/ /stobs ldan sa spyod dregs pa'i che bskyungs nas/ /zhabs sen ral pa'i do ker bla nang bzhes/ /zhes kyang smras so// // ! dgung grang nyi shur phebs pas 'brug lor
rje rdo rje 'chang sku mched zhal rgyas nas dpal gur gyi mgon po'i ljags bsnyen zla gang ma zhig mdzad pa 'di ni rje nyid kyi gur gyi sngags bsnyen gnyis pa'i skabs dang
/ de nas 'jam mgon sangs rgyas ye shes la grub chen brgyad cu/ nyi sbas sgrol ma/ snar thang brgya rtsa/ sa skya bka' 'bum gyi ljags lung rnams zhal rgyas nas gsan skabs
'jam mgon mthu stobs kyi mtshan can gang la sku

khrag brtas pa lta bu'i snyun gzhi lci ba zhig bzhes skabs ngor pa dpon slob rnams kyis 'jigs byed drug cu pa/ rnam rgyal stong mchod sogs dang / chos grwa lho byang nas kyang
sku rim rgya che/ lhag pa rje rdo rje 'dzin nyid kyis tshe sgrub rnams la thugs brtson lhur bzhes mdzad pas re zhig nas sku lus las 'bu mtho gang tsam zhig mngon sum
du 'thon pas 'phral du snyun gzhi las grol ba'ang rje rdo rje 'chang nyid kyi sku drin du yang dag par 'khums lags/ rta zla'i nang yul chen ban tshang par kye rdo rje'i rgyu
dbang / kun rig /tshe dpag med lha dgu/ gur drag rnams dang / nag zla'i nang ngor gyi grwa rgyun kha shas dang sku drung sku skye bcas la sa paN bla ma'i rnal 'byor/
ku ru kulle'i rjes gnang thun mong ba/ dmag zor ma'i rjes gnang lung bcas rnams stsal zhing / 'dren mchog sangs rgyas ye shes la grangs chen bco brgyad kyi ljags lung nas
bzung chos bka' rgya cher phul ba rnams dam pa de nyid kyi gsan yig na gsal ba bzhin dang / snron zla'i nang klu sdings zhabs drung rin chen mi 'gyur rgyal mtshan la phur
dbang / dkar bdud dang las gshin bcu gsum ma'i rjes gnang lung bcas dang / gdong dga' chos sde pa 'ga' zhig la lam dbang / lha brgyad dang pu tra'i rje gnang lung bcas
dang / spyi shing bla ma ngo g.yog la yang phur dbang sogs bstan 'gro'i bgyi ba 'ba' zhig gis dus 'da' bar mdzad skabs mdzod 'dzin pa'ang bro 'tshal gyi mu dang / de mtshams
nas rje rdo rje 'chang nyid gzhis rtse rin rtse sogs la phebs skabs te/ rje nyid kyi gsung las/ de lo ngas ni gzhis rtse rin rtse sogs la'ang srid pa bar do'i rnam thar
zhig bskyangs/ zhes gsungs shing / de'i tshe gdan sa'i lugs zung gi thugs khur rnams gang dang zhal mi gnyis pa'i 'jam mgon

mthu stobs dbang phyug nyid kyis bzhes shing / rje nyid dbang phyogs su chibs bsgyur gyis skyer kha tshal zhes par bzhugs stan 'jags te ngo mtshar mkhas grub kyi mdzad par
gzhan dring mi 'jog pas dus 'da' bar mdzad skabs shig /de lo gzhis rtser char dkon po zhig byung ba'i rkyen dang / brnyad kyis 'tshol ba'i yang phyir te rje nyid la char
'bebs dgos tshul gsol ba bzhin mdzad ma thag lung pa chus gang ba'i drag char zhig 'bebs par mdzad pas 'dod rgyal gyi sgrar bshos kyi ming la bag tu 'bod pa bzhin skye bo
kun gyis da gzod sa skya bdag chen rin po ches bag byin song / zhes gleng ba dang lhan cig dad mos dang dga' mgu lhag par che ba'i dpal la 'god par mdzad/ ces dang / de
nas rin rtser phebs skabs tshe dbang zhig dang gur khro bcu'i rjes gnang zhig dbang dA las nas zhus stsal mdzad cing / gnas der pha bong chen mo zhig mchis pa de med pa mdzad
dgos tshul gsol ba bzhin la yang / mtshan gang zhig la pha bong de lhag ma tsam las mi snang ba'i rdzu 'phrul 'ga' zhig ston par mdzad ces rgan thog 'ga' zhig gleng
bar thos lags pas dgos gal che dus rdzu 'phrul gyi bkod par rdugs pa'i gras ni dam pa de nyid nam yang min pas/ rje rdo rje 'chang nyid kyi gsung las kyang / kho bo ni bla
ma gong ma rdo rje 'chang dang zhal mi gnyis pa mang pos rjes su bzung / bsnyen sgrub las gsum mtha' dag rang yid ches nges bgyis pa'i mthu las las bzhi ci sgrub kyang
yi dam chos srung gi byin rlabs 'jug nges pa rang yod rung drag las sogs ni cher ma bgyis shing / gal te rdo rje 'chang gi rgyud sde nas bshad pa nyams su len dgos pa zhig
yin na'ang mtha' rdugs pa'i gras ni min

no/ /zhes yang yang gsung las thos so/ /gzhis rtse phyogs nas ngor du chibs bsgyur gyi skabs dpal rdo rje 'jigs byed zhal phyag yongs su rdzogs pa zhig gzigs shing / thar rtse
phebs 'phral thar rtse rdo rje 'chang gi gsung las/ de ring sku zhabs rin po che la las gshin rigs gsum gyi rjes gnang sbrel nas 'bul dgos 'dug pas bka' sgrub da ci nas
tshar zin pas gsol ston grol 'phral 'bul lo zhes stsal ba'i ngo mtshar phan tshun 'gran res ni/ sngon gyi dus su rje btsun rin po che grags pa rgyal mtshan dang kha che
paN chen shAkya shrI sogs 'khrul zad gong ma'i rnam thar dang mtshungs shing / gzhan du de skabs rnams su sku gegs kyi rnam pa nyam nga ba de dag khro rgyal ma he'i zhal
can gyi sgo nas ngal ba 'bras med du mdzad pa ni gor ma chag go /lo de'i gro bzhin grang chen sku rim pa rnams la khro bcu'i rjes gnang dang gtor bzlog gi ljags lung bcas
dang / gsang 'dus sgrub mchod dang bstun dbang cha kha shas skal ldan rnams la stsal zhing mdzod 'dzin rgyal mtshan rin chen dus las yol bar byang bu lam ston gyis mtshon
rjes 'dzin gyi bgyi ba rnams yang dag par mdzad cing mi ring bar mdzod 'dzin pa shes rab phun tshogs las khur du bka' yis mngags so/ /de dag gi don bsdu na/ zag med bde
chen mgon po'i rang zhal gzigs/ /dam pa phan tshun don yod 'chad nyan 'gran/ /nang gi zug rngu'i rang gzugs phyir dbyung nas/ /dad ldan slob bu'i re ba'i yol go rdzogs/
/dbang phyogs yul du e raNDa yi gsog /sngon du mdzad nas tha tshig don gyi 'bras/ /'dren byed bdud rtsir byin yang ma tshims par/ /sna tshogs sgyu ma'i 'khrul

'khor zo chun 'khyud/ /thar pa'i dkyil 'khor gtso bo'i he ru kas/ /gdon bgegs 'joms pa'i las kyi gshin rje gsum/ /pho nya'i snga rol ye shes dbyings gzigs nas/ /slar yang mdzod
'dzin byas shes drin gzos drangs/ /zhes kyang smras so// // ! dgung grangs nyer gcig tu phebs pas sbrul rgyal zlar spang shar bla mar rdo rje phur pa'i dbang dang grub
rgyal lugs kyi tshe dbang / de'i gnam gang nas bzung bdun phrag gsum gyi bar lha chen sprul pa'i ganbho la'i steng gi sngags 'chang bdud kyi stobs 'phrog ngag dbang kun
dga' rin chen gyi gzim spyil po Ta la smon gnas yid 'ong tshal du/ gur gyi mgon po'i phyi 'khrid brag rdzong ma thun mong dang thun mong ma yin pa'i rtsal 'don bcas mdzad
pa ni/ dbyig gnyen gyis/ tshul gnas thos dang bsam ldan pas/ /sgom pa la ni rab tu sbyor/ /zhes gsungs pa bzhin/ thos pas phyi'i sgro 'dogs bcad/ de rjes bsam byung gi
dpyad pas dag par mdzad de ji bzhin sgom pa'i ngang la thugs gzhol zhing / tshar chen rin po ches/ rten gyi dkyil 'khor gsang ba'i dam rdzas dang / /rab zab bsad dang bskyed
pa'i 'khrul 'khor dang / /zab gsal ting 'dzin ma nor gsang ba'i sngags/ /rtse gcig 'bad pas bsnyen sgrub mthar phyin shog /ces gsungs pa'i 'bras bu mngon gyur gyi 'grub
rtags kyang gsal bar 'khrungs pa zhes thos lags/ 'khrid 'di nyid rje bla ma gnas gsar pa'i drung du gsan skabs mnal lam 'od gsal gyi ngang du bka' rtsom 'di ltar yang
mdzad do/ /kha'u brag rdzong nag po'i ri khrod du/ /zab don du ma'i 'byung gnas chos kyi rje/ /se lo

'jam pa'i rdo rje rdo ring bar/ /snying nas gsol ba 'debs so byin gyis rlobs/ /zhes gsungs pa 'di 'dra'i rigs gzhan yang rje nyid la mang du 'khrungs kyang gsang 'os 'ga' zhig
ni 'od gsal de las bzhengs nas thugs dran cher mi gsal ba'i tshul mdzad lags/ rta zla'i nang sa ngor bstan pa'i sbyin bdag chen po mdo smad sa yi thig le sde bzhi dge
bcu'i dpal mngon par 'bar ba'i rgyal khab nas/ sa skyong blo gros rgyal mtshan sku 'khor rnams gdan sa chen por chibs bskyod mdzad thog rje rdo rje 'chang chen po'i dpal
gyi mgur nas zab rgyas chos kyi bdud rtsi grol bar mdzad pa ni 'di ltar mthong ste/ thog mar sku tshe mi 'gyur rdo rje'i rang bzhin du bya ba'i phyir rje btsun sa skya pa'i
yab chos dze tA ri'i lugs kyi 'chi med dbang po'i dkyil 'khor du dbang bskur ba/ ye shes kyi mkha' 'gro ma'i zhal bcud dpal ldan birWa pa'i zhabs kyis legs par bkral
ba kye rdo rje man ngag lugs kyi rgyu dbang dang lam dbang / grub pa'i slob dpon chen po nag po pa'i lugs kyi rnal 'byor gsang mtha'i smin byed zab mo'i dbang / pha bla na
med pa'i dkyil 'khor gyi gtso bo dpal gsang ba 'dus pa 'phags lugs su grags pa mi bskyod rdo rje'i dbang / rje btsun sa skya pa'i yab chos rnying ma 'khon rog shes rab
tshul khrims kyis rkyen 'ga' zhig la brten rnying ma'i chos skor rnams g.ya' lung 'jags gshongs kyi sa'i char gter du sba bar mdzad dus yang phur gnyis chos skyong bka' gnyan
pa'i stabs sba bar mdzad ma thub pa nas bzung / bsnyen cing sgrub par mdzad pa'i dpal chen yang dag zla gam dgu pa dang / phrin las lhun grub sa phur lha lnga bcu rtsa
gcig gi dkyil 'khor du dbang bskur ba dang / gzhan yang rdo rje

'jigs byed ra lugs ro langs brgyad bskor/ bde mchog gong zhal can/ yab chos rtog pa nas gsungs pa'i ku ru kulle lha lnga rnams rdul tshon gyi dkyil 'khor chen po sgrub cing
mchod pa'i sgo nas dbang rnams smin rgyas chos rgyal dges pa'i mchod rdzas su 'bul bar mdzad/ rjes gnang skor la/ bod kyi rdo rje gdan dpal ldan sa skya 'di nyid chags pa'i
thog mar gyur pa sgo rum mam/ sgo rim mam/ sgo bsrungs sogs sgra bshad 'jug dang ldan pa'i ye shes mgon po'i drung du lha brgyad thun mong bas 'go drangs/ skabs mtshams
ji ltar rigs par/ kha 'u'am kha'ub ces kyang gleng ba'i me 'bar gyi brag la dngos su thim pa'i tsa tu rmu kha bsnyen dus kyi rjes gnang / sngon sngags 'chang chos kyi
rgyal por dam nyams lha sa rdzong pas nyin mtshan dus drug tu 'tshe ba'i skabs shig nor skyong yam yum gyis bstan dgra de dag la mngon spyod kyi las mdzad par gzigs snang
sogs 'khrungs pa'i ngo mtshar dang ldan pa dpal dur khrod bdag po'i rjes gnang / rje btsun rin po che sogs gong ma mang por mi la mi lab pa'i tshul gyis ci gsung phrin las
sgrub pa'i dam can mon bu pu tra'i zur bka'/ yang phur rnam gnyis kyi srung ma dkar bdud lcam dral/ gur gyi mgon po lha brgyad thun mong ma yin pa/ gur khro bcu/ dbang
lha dmar po skor gsum gyi rjes gnang sogs yab chos de rnams dang / paN chen dmar po nas brgyud de zhang pa la bka' babs pa'i dmag zor lha mo/ smad lugs g.yor po ba nas brgyud
bu ston rin po cher bka' babs pa'i ngal bsos po ser chen lha dgu/ khro dbang rdo rje gzhon nu'i smad las drag po sgrol ba'i

rjes gnang / tsa turmu kha dkar po tshe 'phel/ yab chos 'jam dpal dpa' gcig /sgrol ma dkar mo'i rjes gnang rnams te zab rgyas gdams pa'i bsil zer gyi bdud rtsis sa spyod thugs
kyi kunda dkar gsal bzhin ras kyi me tog phyogs kyi bu mor ngom pa'i dga' ston la bkod pa'i mthu la brten nas/ sa bstan nor 'dzin dpal mo'i ljongs 'dir dar zhing rgyas
la yun ring gnas pa'i thugs smon rgyal sras mchog gi spyod pas dus 'da' bar mdzad do/ /sa zla'i nang rags rdzong dgon lag bcas par kye rdo rje'i rgyu dbang dang mkha' spyod
rdo rje btsun mo'i byin rlabs kyang stsol bar mdzad de/ snron zla tsam nas 'jam mgon mthu stobs dbang phyug nyid bstan srung rgya mtsho'i bsti gnas bdud las rnam rgyal
dpal mgon dga' ba'i tshal du brag rdzong ma'i ljags bsnyen sbyin sreg bcas mdzad skabs tsam nas bzung rje nyid kyis phur sgrub chen mor gsung bshad kyi dga' ston stsol
gnang gi sngon 'gro phyag dpe 'dzin sbyangs/ phrin 'chol sogs mdzad rjes gro bzhin badzra kI la ya sgrub cing mchod pa'i 'dus pa rgya mtsho'i dbus su legs bshad kyi dga'
ston lhug par grol ba dang / mdos chang dang sku rim chen mo'i zor 'dzin gyi rdo rje slob dpon bka' drin che rgyu'i ljags bsnyen rnams mu sbrel gyi thugs brel rnams 'byung
'gyur dang / dbyug zla'i nang spyi sger bstan 'gro'i nyer 'tshe zhi phyir rje nyid kyi bka' gsang rmad du byung bas 'doms te/ gang gi gcung 'jam mgon mchog nas sgo rum
bla ma lha khang du bzhugs yul gyis bse 'bag nag po 'phur shes kyi sku drung du zhag 'ga' bskang phrin la thugs brtson gyi mur/ nyin gcig bse mgon bzhugs yul nas sku mdun
la rgyang gis mdzad pa lta bu dang / nyin gcig sa lotstsha ba'i phyag

rnga gnang mur lpags ldebs la 'od 'khyug pa nye gnas dang thun mong du gzigs shing / de skabs mkha' 'gro 'du ba'i dus kyi tshe zhig rje rdo rje 'chang nyid nas dam can mon
bu pu tra'i thun mong ma yin pa'i gsang rten gnyis gsar bskrun gyis/ chos kyi rgyal po 'phags pa rin po che'i bla brang gzhi thog dbang khang mdar bskang phrin la thugs gzhol
ba'i sgo nas srod chen thog gnang ba'i nub mo 'gag pa rab brtan gyi rmi ltas su/ gzhi thog rtse'i thog kha'i sgor sgo lcags byed rgyu yin bsam pa la mi mgo rlon pa khrag
'dzag 'gel bzhin 'dug pas 'jigs snang cher shar ba dang / sgo rum 'khor tshoms su ldir chom du mas tshig gsal ba la g.ya' g.ya' zer ba thos pas don chen zer ba de bla
ma lha khang mdar nyal ma nus par gzhan du bros pa sogs kyi tshul 'di'ang / sngon sngags 'chang chos kyi rgyal po la bstan dgra ma rungs pas 'tshe ba'i skabs shig /byas
'gyur rdo rje'i brag rdzong na dpon slob 'gas mgon po drug cu pa'i gtor bzlog sgrub gnang mur kye bos kyi bskul tshugs pa dang bstun/ nub phyogs kyi nam mkhar mi nag dung
long can gnyis gros byed pa'i tshul gyis nged rang tsho thog mar rin spungs la phyin/ de nas lha sa rdzong la phyin pa drag zer ba zham 'bring ba gnyis kyi mngon sum du
mthong ba dang tshul mtshungs pas zhing bcu tshang pa'i bstan dgra zhig gi rnam shes mi bskyod pa'i zhing du 'dren par mdzad pa ni gor ma chag /de nas dum tsam zhig nas
'khar rngar sor mo bsnun pa lta bu'i sgra zhig byung nas ldir chom rnams yar 'ong ste dbu rtse rnying ma'i gser phibs steng song ba 'dra mo zhig byung ba'i sang nyin dbu
rtse'i gser phibs khar yang khrag

rlon 'thor re ba dang / 'khor tshoms lho 'gram la che ba rta dang chung ba ra lug gi rmig rjes 'dra mo gdan nas la mang du byung ba sogs ni kun gyis dgongs gsal ltar lags/
de nas chu 'bum/ pha sgar/ go 'jo sogs kyi bla gnyer tshong dpon rnams bcas la/ tshe dpag med/ kun rig /gur drag rnams kyi dbang stsal zin 'phral/ 'di yin med cing don gyis
stongs pa'i thugs bsun 'o brgyal can zhig gis thugs rgyud 'khrugs bzhin du/ drug cu pa'i zor 'dzin sngon 'gro'i ljags bsnyen skabs dngos nyams kyi mtshan ltas du ma 'khrungs
tshul dang / dngos gzhi zor gyi dus nyin gnyis gsum lingga 'phar zhing lingga'i steng la 'ja' tshon gyi mdangs chags pa sogs lha dbyer 'bungs che dgos pa'i mtshan
ma 'khrungs shing / de mtshams nas bod dpon sku mched dus gzing je gsal gyis thams cad yang bya thabs kyis dben pa'i 'jigs zhum zla sbrel du byung ba dang / de nas dus mdos
gtor spod sogs kyi tshogs dbur 'jam mgon gcung rin po ches phebs/ de'i tshe stod phyogs kyi bros shor rnams lhags dogs dang / 'dar sde pa sku mched la srog skyob mdzad
pa sogs sgo gang sa nas thugs 'tsher ba'i rang bzhin dang / de'i dus bsam yas sku rten pa 'byor ba'i zhal ya chos 'brel sogs 'jam mgon gcung rin po ches mdzad cing / sku
rten pas lha chen rtse'i sngags 'chang chos kyi rgyal po'i sku la smon lam gyi mtshams sbyor bgyis dus sku brnyan de'i dbu mtshams nas zil pa 'thon pa zhig byung 'dug cing
/ mgo zla'i bde mchog sgrub mchod grol 'phral khal kha bstan dar bla mar kye rdor rgyu dbang dang rje btsun sa skya pa'i gser chos bcu

gsum nyin gnyis la rdzogs pa/ khyad 'phags mgon khang du lha brgyad kyi rjes gnang / de skabs tho rengs snga ba nas bzung sgrub mchod yan la rdo rje gzhon nu'i bsnyen mtshams
sngon 'gro'i stod las rdul mtshon gyi dkyil 'khor sgrub gnang gis dbyangs nyis rdzogs sum rdzogs kyi gtor bsngo yan chad/ bde mchog sgrub mchod grol nas khal khar chos
'chad sa ma rub tsam gyi bar de nas snga 'phros bskang gso bcas srod chen zin tsam la grol bar mdzad pa sogs so skye'i blo yul las brgal ba 'phags chen byang chub sems dpa'
bdag pas gzhan gces kyi rnam thar lhur bzhes 'di 'dra ni rje rdo rje 'chang de nyid la snga phyi rnam pa kun tu mang du mchis kyang 'dis mtshon par bya'o/ /nyer gsum
nyin phur bsnyen la bzhugs gdan 'jags rgyu'i snga dro dkar bdud kyi rjes gnang zhig stsal te lha mchog rdo rje gzhon nu'i bsnyen mtshams la thugs gzhol ba'i tshe dkar bdud
phur srung rnams dgyes pa'i rnam 'gyur du ma dang bcas zhal yang yang bstan pa'i rkyen gyis bstod pa rgyas pa 'di'ang de dus mdzad cing / tho rengs kyi cha 'ga' zhig tu
srung ma de dag gis mchod pa kha gso ba dang / mchod me spor ba dang / rje nyid bzheng bar bskul ba sogs bstan srung mngon sum bran du 'khol ba'i ngo mtshar mdzad pas dus
'da' ba'i skabs so/ /de dag gi don bsdu na/ zag med bde chen mgon po'i ting 'dzin las/ /bzhengs 'phral stobs kyis mtho ba'i sa spyod mchog /zab mo'i dkyil 'khor dbyings
su rjes bzung nas/ /yab mes mdzad bzang don gyi snying por zhugs/ /bstan 'gro'i phan bder 'bab pa'i zer 'bum gyis/ /ngo mtshar ltas bzang grol ba'i lang tsho

can/ /las bzhi'i 'dzum phreng g.yo ba'i g.yar lam du/ /dar dir sgra 'byin dkar phyogs mthu ldan rnams/ /bar med drug ldan dus su chos 'khor che/ /g.yel med phar phyin bzhi
pa mthar son nas/ /yengs med thos bsam sgom pa'i rnal 'byor dus/ /'bral med bstan srung bran 'khol bla ma rje/ /zhes kyang smras so// ! dgung grangs nyer gnyis su phebs pa
lcags rta lo phur pa'i ljags bsnyen skabs dbo zla'i tshes dgu'i tho rengs 'jam mgon gnas gsar pa chen po nyid zas gtsang sras por dngos su gzigs grol 'phral chos sde nyi
zla zung gi dge 'dun rags bsdus rnams la bka' chos kyi bang mdzod rgya cher 'jo bar mdzad nas/ nag zla'i nang 'jam dbyangs gzi 'od 'bar ba'i zhabs mthil la ljags bldag
mdzad pa'i mur sku'i g.yon 'khris de na 'phags pa klu sgrub dang zhi ba lha'i snam sbyar brtsegs pa zhig gzigs pa dang / 'jam mgon a mes zhabs kyis lan gsum gyi bar du zhal
bstan te rjes su bzung ba lags/ snon zlar chos rje dpal ldan chos skyong gi dbon por tshe dbang grub rgyal ma dang / lcags khu rin gling bla ma/ thub bstan mkhan zur bcas
la tshe rta zung 'brel gyi dbang stsal zhing / zla mjug nas chu stod tshes 'go bar yang bskyar gzhis rtser chibs kha bsgyur thang gnyis pa'i skabs bkra shis bde legs
su bzhugs sgar gyi tshe'ang sgo du ma nas 'jigs shing nyam nga ba zhig mchis na'ang / bslu med las 'bras kyi rten 'brel dang / rje rdo rje 'chang nyid kyi thugs rje thugs
bskyed phrin las las shar ba'i mthun 'gyur gyi rol mo 'khrol ba sogs kyi mthu las nye zho'i gdon bgegs kyi bsam sbyor dmigs med kyi dbyings su rgyas btab nas rim gyis gdan
sa chen por legs

par phebs te/ /phyi nang gsang ba'i 'gal rkyen zhi phyir lha khang rtse mgon khang du gsung bskang nyin gsum ma zhig mdzad rjes 'char 'phar gyi bstan don mdzad sgo rnams rje
btsun gong ma rnams kyi thugs bskyed las mi 'gong bar mdzad de/ dbyug zlar gur grwa brgyad la rta mgrin yang gsang gi dbang dang / lha brgyad/ zhal/ dur bdag /pu tra/ bran
bdud/ dkar bdud/ khro bcu rnams kyi rjes gnang dang lung 'ga' zhig bcas legs par stsal nas/ mgo zla'i nyer dgur gtor bzlog grub 'phral dbu rtse rnying mar bdun phrag
gcig bla ma gong ma rnams kyi phyag bzhes dang mthun par thugs sgrub mdzad de mgo zla phyi ma'i yar tshes brgyad la sgo rum gzim spyil dkar po'i mgron khang steng 'dzugs
chog rgyas par gnang ba'i 'go gzungs gzhug bsham tshul nas mjug 'dzugs chog gi bar tshang ma/ rje btsun gong ma'i yig cha gung bsgrigs kyi thog yang dag pa'i lam nas 'dren
par mdzad skabs bstan srung dgyes pa'i mtshan ma'ang gsal bar 'khrungs shing / bcu drug nas bdun phrag gcig ljags bsnyen sngon 'gro'i bcom ldan 'das snying po kye rdo rje
man ngag lugs rdul tshon gyi dkyil 'khor la brten pa'i sgrub mchod mdzad pa'i bar rnams su ban tshang pa 'ga' zhig la zhal dkar po tshe 'phel dang / gang gi a lce drung
la bcu gcig zhal gyi rjes gnang dang 'brel bar rje nyid kyi gsung rtsom bsnyen yig gi lung dang ngor pa 'ga' zhig la sgra mi snyan gyi tshe dbang rnams gnang mu'i nyer
drug nas bcom ldan 'das snying po kye rdo rje'i gzhi bsnyen zla drug gi bar du bka' drin che skabs lhag pa'i lha'i zhal gzigs pa'i rtags 'khrungs tshul gyi gsung yang snang
ba bcas 'di ni rje rdo rje 'chang nas kye rdor gzhi bsnyen gnyis pa'i

skabs dang / de'i tshe de'i dus su gdan sa'i lugs zung gi mdzad sgo rnams 'jam mgon mthu stobs kyi mtshan can mchog nas gang gi bka' lung gi khur bzod par mdzad cing / de lo
mes srong sde pa kun phan dam chos rgyal mtshan la gnang rgyu'i gur gyi bris thang thun mong ma yin pa zhal bkod gnang skabs sngar gyi gur lha brgyad steng / dmag zor rgyal
mo be con thod khrag lte ba'i thad kar mgo sprod du bzung ba zhig 'khrungs pa'i khrod nas dbu mdzad dbang phyug chos 'byor yin snyam pa zhig gis byang sems dkar po ka
pA la gang rje nyid la phul ba dang / gzhan yang gnyan mgon zhal bzhi pa'i skor la gzigs snang ngo mtshar can mang dag yod gsung ba las chos skyong bka' gnyan pas reg zig
dang bral zhing dpal mgur las kyang ma grol/ 'chi bdag las kyi gshin rje phur khang gi sgo tshad dang mnyam pa zhig kyang bka' nyan pa'i tshul gyis gzigs so/ /de dag gi
don bsdu na/ gzhis byes zhing sar chos char rjes thob tu/ /dbang phyogs sa 'dzin phrag nas nye zho yi/ /chu 'dzin dbyings dag mtshams sprin bla gos can/ /phan bde'i tsha
zer g.yo ba'i snang byed 'khrungs/ /de tshe dan stod gzim spyil dga' tshal du/ /phyogs las rnam rgyal ru mtshon 'dab brgya'i phon/ /rten 'brel byin rlabs dri bsung 'thul
bzhin par/ /bstan srung dgyes pa'i mchod rdzas nyid du grub/ /mngon gyur sar chags bi rU'i gdams ngag gnang / /stan gcig lha sngags rol pa'i bde stong dang / /mnyam du
chas pa'i bka' nyan srung ma rnams/ /ci gsung sgrub par zhal bzhes bla ma rje/ /zhes kyang smras so// // ! dgung grangs nyer gsum pa lcags lug snron zla'i nang kye rdo rje'i
ljags bsnyen grol

la khad rigs bdag thar rtse ba nyid phebs pas/ rje rdo rje 'chang thugs dges pa'i gsung las/ bla ma dang yi dam dbyer med du 'grub pa 'di rten 'brel shin tu legs gsungs shing
las bzhi'i sbyin sreg sogs grub nas zhal rgyas/ chu stod zla nang 'jam mgon gcung dam par gsang 'dus mi bskyod pa dang / rigs bdag thar rtse bar lcags sdong ma'i tshe
dbang rgyas pa/ dkar bdud phur srung dang sgar chen sku 'bring rnams kyi sku bstod/ thugs rje chen po'i mig 'byed gsar rnying bcas kyi ljags lung / khrums zla'i gsang 'dus
sgrub mchod dang bstun de'i smin byed kyi dbang rnams stsal zhing / chos ltun mkhan po bkra shis yar 'phel la phyag bzhi/ phyag drug /khro bcu rnams kyi rjes gnang lung
bcas dang / dbyug zla'i tshes gnyis nas lam gtor dang drug la gdan sa 'og rtse gdong gi phyogs la chibs bskyod de bcu gcig la rtse gdong du phebs nas zhag gnyis lcang can
mgon khang du phrin 'chol zab rgyas kyis bcu bzhis mchod thog gdan sa de nyid du phur pa sgrub mchod gsar 'dzugs mdzad gong gza' skar sogs gzigs yul du ma gyur kyang 'grub
sbyor rang 'grig dang grol nyin nyer bdun la'ang 'grub sbyor rang 'grig bcas rje rdo rje 'chang nyid kyi thugs bskyed dang / yul phyogs de'i bde skyid bla nar 'phel ba'i
bslu med rten 'brel gyi 'jug sgo bzang por grub cing / de'i tshe rje nyid nas rdo rje slob dpon gyi khur bzhes thog grwa sum cu skor gyis sbyor dngos rjes gtsang theg
pa khur blangs su mdzad pa'i rgyun da lta'ang kun gyi spyod yul du gyur pa 'di bzhin dang / 'chams chas sogs mkho dgu'i yo byad/ mchod pa bsnyen bkur/ 'dzugs ston sogs gya
nom

pa rgya che mu med du mdzad nas zla mjug dus gtor dang / tshes gcig la gye re mdo mchod gzhis khar gtor spod rdzong ri gnas gzigs sogs dang / bzhi'i snga dro ngor 'bul sdud
bla rnying sogs la mkha' spyod ma'i byin rlabs dang / lcang can mgon khang nyams gso gsar bskrun ltar du mdzad/ drug la bdud 'dul mgon khang gtor spod dang chabs gcig zhal
bzhi yum chen sring mo bzhi dang bcas dngos su bzhugs pa'i sprul pa'i g.yag rwa lnga sogs mgon khang steng du gdan 'dren gyis mtshan yang bsil tshal mgon khang du mnga'
gsol zhing de dang lhun rtse'i gtor spod sogs grol nas/ rang phyogs bu chen pa dang bsnyen gnas ma chos sde ba bcas la bcu gcig zhal gyi rjes gnang dang rgyal sras chos
rdzong pas mdzad pa'i smyung gnas po bstod kyi ljags lung / de nas rim bzhin rin sgang gtor spod/ khrom dbang / mkha' spyod ma'i byin rlabs/ rje btsun sa skya pa'i gdung
rabs rin po che byon tshul chen mo/ sngags 'chang chos kyi rgyal po'i rnam thar/ rje nyid kyi ljags rtsom gdung rabs zhal skong nyung nguu / sman bla mched bdun/ rnam 'joms/
sme brtsegs/ ser chen lha dgu/ lcags sdong lha mang sogs dbang lung rjes gnang so so'i blo kha rdzogs pa dang / gzhan yang mi grangs dang bstun pa'i lam dbang / bran
bdud rjes gnang bcas dang / rdo rje las rim rtsa 'grel 'grel chen 'bum nag /phur pa'i dkyil chog /phur bzlog /gur drag /de'i brgyud 'debs/ las mtha' gsal byed/ dkar cha
bzhi/ slob dpon padma'i bla ma'i rnam 'byor/ rje rdo rje 'chang nyid kyi zhal sgo las byon pa'i phur pa'i las bzhi'i sbyin sreg /dmod bskul/ dkar bdud bstod pa rnams kyi
ljags lung dang / drag po sgrol dbang sogs te de tsam gyis zhing de'i gdul bya rnams smin grol lam bzang gi dpal la re zhig 'khod zin nas gser can du phebs te ma gcig grub
pa'i rgyal mo lugs kyi tshe dbang dang / de nas rim phebs kyis ngor e waM chos ldan 'dus tshogs

la 'jam dbyangs dmar ser dang sgrol dmar rjes gnang yig lung bcas dang / rnal 'byor dbang phyug sa skya pa chen po la rje btsun 'jam pa'i dbyangs kyis dngos su stsal ba'i zhen
pa bzhi bral gyi 'khrid yig rje btsun rin po che/ sa skya paN chen/ nub pa rig 'dzin grags rnams kyis mdzad pa dang / rje nyid kyis 'jam mgon sangs rgyas ye shes kyi
sku bstod dang brtan bzhugs le tshan gyi ljags lung khrom dbang bcas dang / klu sdings su zhabs drung khu dbon/ khang sar thar rtse'i dbon/ klu sdings ban tshang / bla brang
khag gi zhabs phyi rnams bcas la mi g.yo ba dkar po'i rjes gnang lung bcas dang / thar rtse rje nam mkha'i mtshan can khu dbon/ klu sdings khu dpon/ khang gsar dbon/
rje sangs rgyas ye shes kyi dbon sku mched sogs la rje btsun rdo rje rnal 'byor ma'i byin rlabs tshar gnyis/ lam zab phyi ma/ dur bdag rjes gnang bcas stsal zhing de skabs
thar rtse rdo rje 'chang nas sngon du gcen lung la phebs skabs shig thams cad mkhyen pa dpal mchog rgyal mtshan gyi yab gzhis mkhas snga lho pa zer ba zhig gi nang du bzhugs
dus rje de'i phyag rol gur mgon 'di nyid gzigs pas/ de dus thar rtse rjes phyag rol de gdan sar phyag 'byor yong ba'i phrin 'chol mdzad pa dus su smin te/ mkhas snga
lho pas thar rtser khyer te 'di spus 'gyur mdzad dgos zhus pa bzhin/ thar rtse rdo rje 'chang dges pa'i gsung gis gang gi lo rgyus dang bcas rje rdo rje 'chang nyid la
phul pa da lta'ang dpal sa skya'i phyag rol drag gras gur mgon lha dgar grags pa 'di lags/ gzhan yang rje de nyid kyi phyag babs sgra dbyangs/ snyan grags sogs rol cha mang
dag mchis so/ /de'i tshe bla brang so so nas legs 'bul dang / spyi bye'i blo khams dang 'tshams pa'i

mdzad pa rnams grub rjes gdan sa chen po dpal ldan sa skyar phebs gdong rten 'brel phun sum tshogs pa'i sgo 'phar gcig tu phye te/ 'phags chen gong ma'i spyod tshul mtha' dag
bdag gir bzhes pa bla ma zhi ba lha nyid thugs bskyed kun bzang smon lam can gyis nye bar drangs te/ dngos 'bul gyi bdog pa gya nom pa dang bcas zhabs pad ga la bar bsnyegs
pa'i dge mtshan gser zhal la longs spyod pa'i skabs thugs bzhed kyi chos sgo dbye bar mdzad pa la/ gza' skar shis par rje btsun sa skya pa'i yab chos rnying ma rdo
rje gzhon nu lha lnga bcu rtsa gcig gi rdul dkyil du smin byed kyi dbang / smad las drag po sgrol ba'i rjes su gnang ba/ rgyab brten lung la/ phur pa rtsa dum sa skya paNDi
tas shangs sreg shing du bsgyur ba/ dkyil chog rdo rje las rim rtsa 'grel/ 'grel ba 'bum nag /sa skya pa chen pos phur pa'i mngon rtogs dang las byang / rje btsun rin
po che'i sgrub thabs dang tho yig /bla ma dam pa'i sgrub thabs rgyas bsdus/ dkyil chog rtogs par sla ba rnams dang / sa lotstsha ba'i brgyud 'debs dngos grub rgya mtsho/
bsnyen sgrub gsal byed bdud rtsi'i 'od can la sngags 'chang chos kyi rgyal pos mchan mdzad/ gtor bzlog gnam lcags rdo rje'i me dbal/ 'khor lo rtsibs bcu dang ltas ngan brgyad
cu'i bzlog pa/ bdag shwa sa gsum gyi bskul/ a mes zhabs kyi dkyil chog dang / zhi ba'i sbyin sreg /bdag chen rgya gar ba'i dkar bdud bskang ba rgyas pa/ sngags 'chang
chos kyi rgyal po'i bsdus pa/ a mes zhabs kyi shin tu bsdus pa rnams dang / dkar bdud lcam dral gyi rjes gnang lung bcas/ rje rdo rje 'chang nyid kyi gsung rtsom skor la/
las bzhi'i sbyin sreg

dmod bskul/ dkar bdud phur srung gi bstod pa/ gnas gsar rdo rje 'chang gi gsol 'debs dang zhabs brtan/ rje rdo rje 'chang sku mched kyi zhabs brtan le tshan ljags lung rnams
dang / rje btsun sa skya pa'i thun mong ma yin pa'i gdams ngag gsung ngag rin po che lam 'bras bu dang bcas pa'i rtsa ba rdo rje'i tshig rkang rnal 'byor dbang phyug birWa
pas shar phyogs nag po par gdams pa'i man ngag zab mo mkha' 'gro'i zhal rlangs 'thul le ba'i ljags lung stsal ba bcas zhal slob mchog gi thugs kyi bum bzang re ba'i bcud
kyis gtams par gyur cing / de'i zla mjug zhal gyi bsnyen mtshams sngon 'gro'i gtor bzlog zor 'dzin mdzad dus kyang dngos nyams kyi mtshan ma bzang po 'khrungs shing de
nas nyi shar ba dang na ring rdzong chung ba bcas 'ga' zhig la kye rdor dang / gsang 'dus 'jam rdor gyi dbang / mkha' spyod ma'i byin rlabs khro bcu lha brgyad/ dur bdag
rjes gnang rnams dang / dpal ldan chos skyong gi dbon por zhal bsnyen dus dang dmag zor ma'i rjes gnang / brgya dpon/ rab gling bla ma sogs la yang khro bcu'i rjes gnang
dang / brag rdzong phyi 'khrid mkhyen mdzad kyi lung / mes srong ba rgan gzhon la ku ru kulle lha lnga'i dbang dang gtor bsngo chen mo'i lung / lha brgyad/ zhal pu tra/
bran bdud/ khro bcu'i rjes gnang sogs mang du stsal ba dang / zhwa lu ba 'ga' zhig la'ang 'dod chos rgyal cher stsal zhing / mgo zla sngon ma'i nang nyi shar bla mar 'byung
'dul sems dpa' sum brtsegs/ ri khrod ma'i byabs khrus/ khro bcu/ bran 'dud kyi rjes gnang rnams dang / gsang 'dus 'jam rdor sgrub dkyil mchod phreng / gtor chog rnams
go ram pa dang / zur 'debs le tshan thar rtse paN chen gyis mdzad

pa/ drug cu pa drag bskul yongs rdzogs bcas kyi ljags lung / rgya khag bla mar sgrub thabs brgya rtsa dang seng gdong sngon mo'i rjes gnang lung bcas shar ri mnga' bdag la
'jam dbyangs dmar ser/ tshe rta sbags sgrub/ lcags sdong lha mang rnams dang chu mo sprul skur yang a ra pa tsa na lha lnga dang / 'jigs byed ro langs brgyad bskor gyi dbang
/ bya gshongs mkhan por grub rgyal ma/ lam dbang sogs te mdor na bstan pa'i bya ba thos bsam sgom gsum dang / mkhas pa'i bya ba 'chad rtsod rtsom gsum gyis rnam pa thams
cad du dus 'da' bar mdzad pas dgung grangs bcu gnyis nas nyer gsum 'di'i bar du'ang kye rdor rgyu dbang tshar lnga bcu nga bgrangs/ lam dbang nyi shu lhag tsam/ bde mchog
nag po pa'i dbang bcu lhag /gsang 'dus mi bskyod pa bdun tsam/ bdag med ma drug /phur pa'i stod las bcu/ smad las bzhi/ mkha' spyod ma'i byin rlabs nyi shur nye ba/
kun rig dang tshe dpag med lnga drug sogs dang / rjes gnang ljags lung rnams ni bgrang ba las 'das pa zhig bka' drin cheb gong lo khams so sor 'khod pa ltar dang / gzhan
yang rje rdo rje 'chang nyid kyi thugs nyams su nyin zhag phrugs rer sgom sgrub chag med kyang nyer bdun tsam re bzhes par mdzad pa ste/ de dag kyang rje nyid kyi gsung las/
snang srid sgyu mar shes pa'i kun blo yis/ /zhes gsung pa bzhin snang srid sgyu mar rtogs te spang gnyen ro gcig khyab bdag sku bzhi ye shes lnga ldan gyi go 'phang brnyes
su zin kyang / gdul bya rnams la don 'di dag 'doms par mdzad pa ste/ ci'i phyir zhe na/ bdag cag gi ston pa mnyam med shAkya'i rgyal pos/

srid gsum mi rtag ston ka'i sprin dang 'dra/ /'gro ba'i skye 'chi gar la lta dang mtshungs/ /skyes bu'i tshe srog nam mkha'i glog 'dra ste/ ri gzar 'bab chu bzhin du myur mgyogs
'gro/ /zhes dang / zhi ba lhas/ 'di 'dra'i dal ba rnyed gyur nas/ /bdag gis dge goms ma byas na/ /'di las bslus pa gzhan med de/ /'di las rmongs pa'ang gzhan med do/
/zhes dang / ngor chen dkon mchog lhun grub kyis/ rnyed dka' don ldan dal 'byor thob dus 'dir/ /tshe 'di'i phun tshogs sgrub la ma chags par/ /long med 'chi ba dran pa'i
brtson 'grus kyis/ /dam chos snying nas sgrub par byin gyis rlobs/ /zhes sogs kyi don bzhin legs par gdams te bstan mkhas kyi bgyi ba la dus rtag tu gzhol ba'i bdag nyid
chen por lhun gyis grub bo/ /de dag gi don bsdu na/ 'chi med bde 'byung thod yangs nam mkha'i klong / /bsam 'grub bdud rtsir 'dzag pa nges don gyi/ /zla gzhon nyid thugs
chu gter 'phel ba'i slad/ /bla ma yi dam dbyer med ngang du 'khrungs/ /dbang phyogs dam pa'i gdan sa kun da'i tshal/ /rgyal sras spyod pa bdud rtsi'i zer phreng gis/ /snod
bcud lha mi'i sde bcas rgyas pa'i bzhin/ /dkar 'dzum mchod sdong rgyun de da dung gsal/ /kun tu don yod chos kyi 'khor lo ni/ /bar med bskor la sgrun zla'i dpes skyangs
te/ /da gzod dam pa'i mgon po nyin skar tsam/ /kye ma ma hA gu ru slar bzhengs shig /ces kyang smras so// ! dgung grangs nyer bzhi pa chu spre'u gsar phral bzhugs thab
lhor sbo gnang dang / de lo mus chen bsod nams dpal bzang dang zhal dkar ngag dbang lags la bka' 'doms bzhin gur gyi mgon po'i las sbyor thun mong ma yin

pa dang tshogs bdag gi 'gab 'dre bse gdong can yang gnon par mdzad/ nag zla'i nang rje rdo rje 'chang sku mched nas brag rdzong ma'i las tshogs shwa bzlog rgya chen sgrub par
mdzad nas/ sa gar thar rtse rje'i sku rim du drug cu pa zhig gnang skabs/ gnas gsar rdo rje 'chang yang sa skyar byon zhing / lha rtse chos sde'i grwa pa brag rtsa ba
chen po'i zhal slob cig sogs 'ga' zhig la mkha' spyod ma'i byin rlabs/ a ra pa tsa na/ mi g.yo ba dkar po/ zhal bsnyen dus kyi rjes gnang rnams legs par stsal/ de mtshams
nas 'phags chen blo gros rgyal mtshan sogs gong ma mang po'i bzhugs gnas tshoms dmar steng 'og /dngos grub gling sogs la nyams gso gsar bskrun lta bu dang / khyad par dngos
grub gling gi sngon dus kyi 'bur sku rnams gzungs gzhug tu mdzad de dkar bdud lcam dral gyi snang brnyan byin rlabs kyi gzi brgya 'bar ba 'di dag gsar bskrun mdzad skabs
dang / de'i tshe rje nyid kyis gnas gsar rdo rje 'chang chen por sger pa'i sras mo gang gi gcung dam pa'i lcam du 'os tshul mdzad pa bzhin mdzod 'dzin sogs tshang ma
bka' gros mthun par thag chod/ chu stod zla nang 'jam mgon gnas gsar ba/ mus chen bsod nams dpal bzang sogs la bsod nams dbang po/ grags pa blo gros/ a mes zhabs/ bsod nams
dbang phyug /mang ga'i mtshan can rnams kyi rnam thar ljags lung dang / gro bzhin phur sgrub thog phur dbang tshar gnyis/ khrums zlar snye thang brag sna 'phags sde'i
grwa brgyad kyis thog drangs chos sde byang pa 'ga' zhig sogs la dpal gsang ba 'dus pa 'jam pa'i rdo rje'i smin byed kyi dbang tshar gnyis/ de'i nyer gcig nas chos sde lho
byang rag co bla ma sogs la gsang

'dus mi bskyod pa'i dbang dang / dbyug zla'i nang rje rdo rje 'chang sku mched nas tshoms dmar dang dngos grub gling la thog mar rab gnas 'bring po dang / de nas rdo rje phur
pa'i sgo nas rgyas par stsal gong du rje btsun drung sku khams nyog mu yin gshis sku mdun du yang yang phebs te gang ci zhu 'os rnams dang slad kyi 'char gzhi tshang ma
zhib gleng mdzad/ de nas thar rtse rdo rje 'chang gi bka' bzhin rje rdo rje 'chang sku mched nas gu ru drag dmar gyi ljags bsnyen bdun phrag gnang skabs kyi nyer dgur a
Ni drung dgongs pa chos dbyings su mnal bas zhabs rjes kyi bka' 'doms rnams tshar phyin par stsal te gur drag gi sbyin sreg dang / smin zla'i tshes 'gor bdag mo bsu ba'i
sngon 'gro phrin 'tshol skabs skyed lhas su rtag gtor 'dzugs gnang gis rje btsun sa skya pa'i gdung brgyud rin po che chad med myur du 'byon pa'i ched du zhag shas phrin
'chol la gzhol mur tho rengs shig rje nyid kyi zhabs bskyod khung la shor ba'i rkyen gyis zhabs lham yuu ba sgrog bcas g.yam rnon gyis thal bubs te/ zhabs pus g.yas kyi
'og tsam du sku rus mthong tshod kyi rma byung yang zhag shas nas rang bskam la song ba ni ngo mtshar gyi mdzad pa 'phyang mo nyug dang bral ba'o/ /de dus 'od gsal du slar
'byung gi mtshan ma 'di ltar 'khrungs te/ mgon khang de sngar las rgya che zhing bla bre yol ba sogs bkod pa phun sum tshogs pas brgyan pa'i nang kha'u pa'i sku 'di na
bza' dar tshon gzabs ma bcas bzhugs khyim nas phyir cung zad 'thon pa'i zhal 'dzum gsung 'byon la khad yod pa'i drung / bud med rgan mo zhig gis lcags phur gser tshags ma
dar tshon gyis brgyan pa zhig rje nyid la phyag 'tshal sngon 'gro'i sgo nas phul ba'i mur ka gdong gi gtor sgam de zhal byang la bstan nas gtor ma bzheng rgyu yin dgongs
pa zhig dang / yang

skabs shig gser gyi rdo rje gnyis phyag tu 'bul mkhan zhig 'khrungs pa rnams kyi 'bras bu mngon gyur kun gyi spyod yul du gyur pa 'di bzhin dang / smin zla'i bcu gsum la bdag
mo phebs pa'i ston mo gzhas sogs gzabs 'chor dang / khyad par gong sa rin po ches gzim 'gag 'dod 'jo sku tshab tu ched mngags kyis legs gsol tshad med stsal ba sogs gzhis
byes mtha' dag nas rten 'brel gyi sgo brgya phye bar mdzad skabs cung zad 'tshub nyams kyi rtags 'ga' zhig kyang byung zhing / de nas gzhung zhabs mchog nas zhol khang
chos mdzad ched mngags kyis zhag shas gsung bskang nyin gang mtshoms chen du mdzad pa'i dbu dang / mdos chung mdos chen sogs gang gi bka' yis 'jam mgon gcung dam par legs
par 'doms so/ /de dag gi don bsdu na/ snod bcud phun tshogs gling du mi mthun gegs/ /mthar dbyung nag po chen po'i ngo bor bzhengs/ /slar yang gdug can 'gong po'i kha
gnon che/ /drag po dmar chen sreg blugs bcas la gzhol/ /de tshe dpal mgur grol ba'i gzigs mo ru/ /rigs bdag nyid kyang lhags shing bdud rtsi gsol/ /'phags chen bsti ba'i
pho brang rten brten pa/ /gsar bskrun byin rlabs me char dbyings nas g.yos/ /chos dbyings mnal ma'i dgongs zab 'gengs pa dang / /me 'bar gnas su grub mtshan gsal bar bstan/
/'byung 'gyur re ba'i rten 'brel 'jug sgo brgya/ /ci yang tshar du dngar ba thugs mtshor bskyil/ /zhes kyang smras so// ! dgung grangs nyer lngar phebs pa chu bya rta
zla'i tshes gcig la rlung chen tshad med byung ba bal yul nas gzhan la me 'jug byas par gleng zhing / de nas mang mkhar gnas gsar bas 'chams gzigs 'bul dang / tshes drug
nas bzung yongs rdzogs

bstan pa rin po che'i nyams len gsung ngag rin po che lam 'bras bu dang bcas pa'i gdams ngag 'jigs bral stobs kyi mgon po dpal ldan birWa pa nyid la ye shes kyi mkha' 'gros
dngos su stsal ba'i man ngag mkha' 'gro'i zhal rlangs can thog mar 'chad pa'i sgo dbye bar mdzad de/ zhal slob kyi gtso bo 'jam mgon mthu stobs dbang phyug gi dbu g.yas
skal ldan rnams la zla gsum tsam gyi ring stsol bar mdzad pa'i chos kyi rnam grangs ni rje rdo rje 'chang nyid kyi ljags rtsom gdung rabs rin po che'i zhal skong nang gsal
bzhin dang / snron zla'i tshes lnga nas 'bum thang gtsug lag khang rten brten par bcas nyams gsos 'bum dngul gdung du bskrun pa ring bsrel rnam bzhis phyur por bkang ste
sa rgyan gnam rgyan mchod spyad gdan rabs sogs ngo mtshar gyi bkod 'doms bla na med pa'i 'go tshugs par mdzad/ de mtshams nas gsol thab lhor spo gnang gis chu stod zla
nang rje btsun rig byed lha mo sngon mo'i char 'bebs la thug gzhol ba'i skabs shig /rdo rje phug na 'jam mgon mthu stobs dbang phyug nyid de sngon nas sku snyun pa'i 'phrod
gzhes gnang mur rje nyid la 'phral du phebs brda zhig byung bar rtab rtab por byon pas sku rlung gi rnam pa 'dra mos dran med du bzhugs 'dug pa la rje nyid nas thabs sna
tshogs kyi 'du ci yang zhig mdzad pas/ dar tsam nas ljags dbugs kyi rgyu ba sleb tsam byung zhing / de skabs thar rtse dang gnas gsar rje gnyis char bzhugs pa la skyabs
'jug ljags gul gsung brtag bcas zhu gnang la gnyis ka'i gsung du 'phral 'tshubs las skyon mi yong gsung ba bzhin phyi dro nas thugs dam mdzad khul dang / mi ngo ni cher
mi mkhyen cing gsung yang mi mdzad pa bcas rje rdo rje 'chang nyid nas bcar bzhugs kyis nyin gang khyol/ mtshan mo zham 'bring pa rnams sku drung du

bkas mngags te rje de nyid gzim phug gi mdar bzhugs pas nam phyed tsam nas mnal bde mor khugs pa'i gnas tshul snyan du son/ sang nyin nam langs 'phral sku 'khris su phebs pas
zhal 'don gnang thub tsam 'dug pas thugs bde/ /de nyin 'jam mgon gnas gsar ba nas tshe dbang sogs stsal ba nas rim dwangs kyis phur sgrub sogs la phebs/ de'i tshe thar
rtse dang gnas gsar rje gnyis char nas bdag mor rten 'byung dngos po'i gnang cha dang legs slob zhal ta stsol bar btsun mor sku dngos phebs/ ston 'gor thar rtse rdo rje
'chang ngor du phebs gong gsung las/ rje rdo rje 'chang de nyid mkhyen rab la sa skya paN chen dang / mnga' thang phrin las la 'phags chen blo gros rgyal mtshan dang / mthu
stobs nus rtsal sngags 'chang chos kyi rgyal po dang mtshungs pa yong nges rang lags/ zhes lkog gyur rjen gsal gyi lung bstan thog tu khel ba stsal rjes rig 'dzin pho
brang gi sgo bsgrigs sogs shin tu 'grig par mdzad de phebs skyel zhu mi rnams la da ni gzim chung ya gir yang de tsam mo zhes 'gyangs min nas zhing brje ba'i gsung dang /
ston nas dgun 'go'i bar gnas gsar rdo rje 'chang nas gsar rnying du ma'i chos bka' mang du stsol bar mdzad mthar dbus phyogs la chibs bsgyur/ khrums zla'i nang chos lhun
mkhan po/ thub bstan mkhan po sogs la mkha' spyod ma'i byin rlabs dang dur bdag rjes gnang lung bcas dang / ngor bla brang khag so so ba mang po dang khyad par thar rtse'i
zhabs gras chu nad kyis non nas lnga lam du chas pa gnyis bcas la bla ma zhi khro stsal 'phral nas de gnyis bder song zhing / dbyug zla'i nang thub bstan grwa rgyun pa
'ga' zhig la 'jam dbyangs dmar ser rjes gnang dang gdung rabs ya rabs kha rgyan gyi

lung / rgyang mkhar bla ma yab sras la tshe dbang lcags sdong ma/ lha chen drung ram kun dga' tshul khrims sogs kha shas la phur pa'i sbyin sreg /phur chung gtor bsngo rnams
kyi ljags lung / zla nang der khal kha ching wang bde chen skyabs kyi mi sna dbang phyug sogs nyi shu skor dang / sne shan sog po dpon g.yog bcas sngar bla med kyi dbang
gis smin nges nyer lngar rje btsun sa skya pa'i gser chos dmar po skor gsum/ dmar mo skor gsum/ dmar chung skor gsum/ seng ge sgra/ 'jam nag /khyung khra/ dzam dmar srog
sgrub ste bcu gsum du grags pa'i rjes gnang lung bcas/ 'od dpag med kyi nyal 'pho dang rong ston chen pos yum la gnang ba'i 'pho ba bcas stsal te/ dga' mgu'i rnam 'gyur
brgya phrag g.yo ba'i dpal la 'god par mdzad/ smin zla'i nang 'jam mgon gcung dam pa'i dbus zhal ngo rnams dang / chos sde nyi zla zung gi dge 'dun kha shas/ 'jam mgon gnas
gsar ba/ de'i phyag mdzod/ rje drung ngag dbang lags/ gser mdog bla ma dpon g.yog sogs nyer lngar 'khor lo bde mchog lU nag dril gsum gyi dbang chen dang dril bu lus
dkyil gyi dbang / 'jam mgon gnas gsar ba chen po zhal dkar rje drung bcas la pu tra/ las gshin khrag mdog yab yum/ bse bya bzhi bskor bcas kyi rjes gnang dang / dpon g.yog
tshang mar sgra mi snyan gyi tshe dbang / zhal dkar gser bla sogs kha shas la bde mchog bong zhal/ kye rdor rgyu dbang / lam dbang / nA ro mkha' spyod dang dpyal lugs phag
mo skor gsum phag dkar rnams dang / sgrub thabs rgya mtshor grags pa'i rjes gnang tshang ma/ 'jam dbyangs dmar ser/ mi g.yo ba dkar po/ khyung khra/ gnyan sgrol/ dzam
dmar/ gza' yum/ rdo rje shugs/ sna tshogs yum/ gtsug

'bar/ gnas bcu/ legs ldan mched gsum/ bka' gdams lha bzhi/ sme dud/ dmag zor ma/ rdo rje rab brtan ma'i rjes gnang rnams dang / lung la/ rje btsun sa skya pa'i gdung rabs rin
po che byon tshul/ bde mchog chos 'byung / lU nag dril gsum gyi bskyed rim rnam bshad/ mkha' spyod ma'i sgrub dkyil rnams a mes zhabs kyis mdzad pa/ rje btsun rtse mo
dang grags pa rgyal mtshan gnyis kyis mdzad pa'i dril bu dbang chu sgrub thabs/ kun mkhyen gyis mdzad pa'i mngal sgong gnyis kyi sgrub thabs/ dmag zor ma dang rdo rje rab
brtan ma gnyis kyi bskang gso'i lung rnams stsal ba sogs nyin mtshan khor yug lta bur chos kyi 'khor lo bar med du bskor bar mdzad pa yang / ji skad du/ gang la phan phyir
nga yi chos/ /tshul bzhin bstan pas mchod 'gyur gyi/ /me tog byug pa mar me yis/ /rgyal ba yang dag mchod ma yin/ /zhes dang / byams pa seng ge sgra'i mdo las/ gang gis
ganggA'i bye snyed sangs rgyas zhing / /rin chen bdun gyis yongs su bkang byas nas/ /dga' rab sems kyis rgyal la phul ba dang / /gang gis sems can gcig la tshigs bcad byin/
/rin chen sbyin pa shin tu rgya chen des/ /tshigs bcad byin pa snying rjes bsgrubs de la/ /char yang mi phod bgrangs su'ang ma yin na/ /gnyis dang gsum du bsam du ga
la yod/ /ces pa dang / ganggA'i bye snyed 'jig rten gser dag gis/ /bkang ste gang la sbyin pa byin pa bas/ /dus ngan tshe na tshigs bcad gcig brjod pa/ /de yi phan 'dogs
ci 'dra de la med/ /ces dang / seng ges zhus par/ chos kyi sbyin pas skye ba dran/ /zhes gsungs pa sogs bstan la byi dor gtsang ma'i cho gas dus 'da' ba las gzhan pa'i rang
don nyi

tshe'i bsam sbyor ni rje dam pa de nyid la rmi lam tsam du'ang mi mnga' zhing / de nas 'char 'phar gyi thugs brel spyi dang bye brag la gzhol bar mdzad pa'i skabs so/ /de dag
gi don bsdu na/ DA ki'i zhal rlangs 'thul ba'i gsung ngag gi /cha lag dang bcas zil dngar drod gsher dus/ /skal ldan blo gros gshin po'i zhing sa cher/ /rnam grol thar
pa'i sa bon dang po bskrun/ /rim bskyed myu gu mchog la mi mthun rlung / /grang reg gtum po thugs rje'i tsha zer gyis/ /sbyong tshe rnam 'dren zung gi gsang ba'i lung /
/phan tshun rtse dgar chas pa'i bshes su gyur/ /thar pa'i rtser son grub dbang gsang lung gis/ /mgon khyod zhing bcas 'byung 'gyur tha tshig bsnyad/ /ya gyal 'dren pa'i gsung
gsang lhag ma'i bcud/ /ngom med gsol nas 'gro rgyud smin cing grol/ ces kyang smras so// // ! dgung grangs nyer drug tu phebs pa shing khyi'i dpyid chos grwa lho byang
sogs skal ldan mang por gsung ngag rin po che lam 'bras bu dang bcas pa thang gnyis pa stsal skabs gsung ngag sngon mar ma gnang ba'i lung rjes gnang sogs mdzad pa'i rnam
grangs ni/ gsung ngag rin po che byung tshul dang kye rdo rje'i bsnyen thabs gnyis a mes zhabs kyis mdzad pa/ rje nyid kyis mdzad pa'i brgyud 'debs rnams kyi kha skong
sgar chen dang kun dga' dbang rgyal gyi gsol 'debs/ rtse gdong bdag chen gsum gyi sku bstod/ yab rje'i sku bstod skyabs gnas ma/ rnam thar gsol 'debs/ gnas gsar rje dang
thar rtse rje'i sku bstod/ de gnyis kyi zhabs brtan/ sangs rgyas ye shes kha'u pa a Ni drung bcas kyi gsol 'debs rnams dang / kun mkhyen gyis mdzad pa'i bdag med ma'i sgrub
thabs dbang

gi tho yig lam dbang bskur gso dbang chu'i sa chog gsal byed a seng ma'i don 'grel/ lam 'bras bla brgyud gsol 'debs le tshan/ rnam bir byin rlabs bya tshul/ kye rdor rgyud
dang mthun pa'i smon lam/ dbang gi sngon 'gro'i sems bskyed le tshan/ brda 'grol nges pa'i dpal ster rnams dang / gzhan yang gtor bsngo chen mo sogs kyi ljags lung dang sangs
rgyas klu dbang 'od zer can ma khro mo sme brtsegs/ tshe dpag med dkar po/ seng gdong dmar mo/ tshogs bdag dkar po/ tshe dpag med sprul sku rnams kyi rjes gnang lung
bcas rnams yang dag par bka' drin che zin 'phral/ rje rdo rje 'chang sku mched nas tshoms dmar du zhal gyi dam tshig bskang ba nam langs sa rub lta bur bskul res kyi sgo
nas sgrub gnang dang / de nas gong smos bzhin 'bum thang gtsug lag khang phyi nang gcong zom can la bla ma gong ma du mas nyams gso nyan ka sogs rgyun chags su mdzad kyang
gtan brling khel ba ma byung ba'i stabs rten brten par bcas yongs rdzogs gsar bskrun gyis rnying pa gyang zegs phran bu tsam yang med pa lta bur bkas 'doms zin pa gnam
sa bar gsum mdzes byed mchod tshogs kyil phyur por bkang ba rnams kyi cha gzhi ha lam grub dus gang gi yum mchog dam pa nyid snyun bzhes kyi mu dang / sa ga'i gsang 'dus
sgrub mchod thog gser can grwa bskor ba bcu lhag dang de'i bla ma dpon g.yog sogs la 'dod 'bras bzhin gsang 'dus mi bskyod pa'i dbang dang / khams pa grwa rgyun bsnyen mtshams
pa bdun tsam la lha brgyad rjes gnang / snron zla'i nang sgrub mchod thog chos grwa lho'i dbyar chos pa rnams dang gser can grwa bskor ba mus pa bcas la 'khor lo sdom
pa nag po pa'i dbang tshar gsum dang / yab

rje rdo rje 'chang bsod nams rin chen gyi dgongs rdzogs kye rdor sgrub mchod thog gdong dga' chos sde ba sogs skal ldan gyi skyes pho mo mang ba dang / sa stod gzhis gnyer/
g.yang chos rgyal sras/ gnya' nang pa dpon g.yog sogs mi grangs brgya dang brgya phyed la kye rdo rje'i rgyu dus kyi dbang tshar drug dang / yang gdong dga' ba phal cher
dang chos sde byang pa 'ga' zhig bcas bdun rer khro bcu'i rjes gnang tshar gsum gro bzhin phur sgrub thog 'jam mgon gcung rin po che a lce drung chos sde lho byang kha shas
la dwags rje btsun ma dpon g.yog kha shas rdzong ri rab 'byams pa sogs la phur dbang tshar gnyis dang / yang la dwags rje btsun dpon g.yog stod sgar dpon rang dkyil khang
pa ngo g.yog rdzong ri ba sogs mang tsam la tshe dbang lcags sdong ma/ sngon 'gro gzer lnga'i nang rdor sems sgom lung / rgyal rtse mes srong nas zhus pa'i rje nyid
kyi gsol 'debs kyi ljags lung rnams bka' drin du stsal ba'i sgo nas gdul bya mang po thar lam du rjes su bzung / de'i tshe yum mchog nyid gzhi thog pho brang na bzhugs shing
/ phur sgrub skabs snga phyir sna tshogs su 'bum thang gzungs gzhug 'od zer dri med de'i dkyil chog grangs gsog gis sgrub par mdzad pa dang / skabs 'ga' gzhi thog tu
phebs te rgyal yum dam pa'i rkyen sel la rje rdo rje 'chang sku mched nas thugs gzhol ba'i skabs shig /yum gyi gsung las/ do nub gzhi thog tu bzhugs la sang nyin tshogs dung
byung bstun byon cig gsungs pa bzhin mdzad nas sang nyin phebs khar yum gyi sku drung du byon gsungs pa ltar byon pas yum gyi gsung las/ da lam bdag nad 'di'i kha nas
thar ba zhig mi yong bas des na nyid rang ni sku na dang babs lugs

gnyis la mkhyen rlabs rgyas pa sogs blo kyog ma dgos/ 'on kyang bstan 'gro'i mdzad par thugs brtson che gshis sku 'khrugs ma byung bar mdzod/ gcung po 'di thugs sems chung
la sku gcong che zhing zhabs 'debs ma thugs gyong ba sogs 'o brgyal rang byung dogs dang sku tshe'ang ha cang ring ba zhig ma byung dogs pas nam bzhugs bar sku mched da lta
bzhin thugs mthun pa dang dbu 'don yang dag mdzod/ gzhan yang rje btsun drung rnams dang zhabs phyi sogs la zhal mngags du ma mdzad mthar rgan mo nga'i 'das shul gang
mdzad na'ang nyid rang nas mkhyen pas des ma 'thus pa gang yang zhu rgyu med gsung ma thag rje nyid kyi thugs la lta ba bka' rtags kyi phyag rgya bzhi gsal 'debs lta bur
'khrungs pa'i mur dar tsam mnyam par bzhag rjes gsung lan du/ da dung sku rim 'phrod pa zhes sogs yang dag zhu bas yar bskyed bzhes thub tsam e yong / ci ste ji gsung bzhin
thog bab shar tshe gang ci'i zhal chems 'gyod med zhu gsung bas yum mchog nyid thugs dgyes pa rab gyi rtser son/ de nas phur sgrub ring dang khrums zla'i bcu gsum phar
res 'jog gis de nyin dbang khang na dpal gsang ba 'dus pa 'jam pa'i rdo rje'i sgrub mchod gnang skabs glo bur du da ni gshegs par nye bas re zhig yar byon na gsol ba bzhin
mdzad pas mi ngo'ang mi mkhyen cing spyan phan tshun du gzigs thub tsam mchis pas de ma thag rje rdo rje 'chang chen pos bdud rtsi ril bu khrus chur sbyar ba/ sangs rgyas
kyi 'phel gdung rin po che rnams gnang bas dar tsam nas thug dran gsal zhing / bcu bzhi'i shar gyi skya rengs shar tsam la sgrub mchod kyi tshogs dung gsan ma thag yum
nyid phyag thal mo sbyor bzhin pa'i mur dgongs pa chos kyi dbyings

su zhugs 'phral/ gang gi zhal chems bzhin gzim 'od lags nas mkha' spyod ma'i 'pho ba gsal 'debs sogs dgongs zab rdzogs thabs kyi mdzad sgo mtha' dag rje rdo rje 'dzin nyid
kyi gsung gis legs par 'doms nas dgun dus kyi tshe 'jam mgon dpal ldan chos skyong dang zhal rgyas/ mgo zla'i nang tsha rong sde pa snyan grags khu bo bcas dang las chen
pa sogs chos sde lho byang 'ga' zhig la tshar lugs grub rgyal tshe dbang lung bcas dang rnam 'joms byab khrus/ bde mchog sgrub mchod dang bstun gling tshang bla ma chos rgyal
mtshan sogs nas gsol btab bzhin bde mchog nag po pa'i dbang / dgun chos pa rnams la lcags sdong ma/ brgya dpon sogs bsnyen mtshams pa 'ga' zhig la lam dbang / de mtshams
nas khams phyogs hor khang sar dpon g.yog brgya skor rje rdo rje 'chang nyid kyi snyan grags sgra 'dzin gyi bu gar lhung pas dad pa'i yid kyi khye'u chung dbang med
du khug ste dngos 'bul rgya che ba dang bcas mjal phyag la bcar ba gzhung sne shan bcas la'ang lugs zung gi bdag rkyen spyi dang bye brag bla ma zhi khro'i tshe'i dbang bskur
ba bcas legs par stsal to/ /de dag gi don bsdu na/ yongs rdzogs bi rU'i nyams len gzhung shing che/ /tshad ma snyan brgyud bzhi ldan chos kyi sgo/ /thabs shes brda yis
phye ba'i dkyil 'khor du/ /snod rung dam tshig ldan kun rjes su bzung / /drin gyis bskyangs pa'i skyed byed ma ma'i gsung / /gang thugs dag pa'i me long 'phos ma thag
/don ldan bslu med dam pa'i thugs rje yis/ /lcags kyus 'di phyi kun tu yang dag drangs/ /shing rta'i srol 'byed rgyal tshab mi pham mgon/ /sdom brtson ngur smrig zol gyis
nyer lhags nas/ /

mgon khyod zhal rgyas mnyam bzhag rjes thob tu/ /mdo smad hor sogs mang por 'dod 'jo grol/ /ces kyang smras so// // ! dgung grangs nyer bdun du phebs pa shing phag rgyal zla'i
bcu gnyis la rje rdo rje 'chang chen po'i rigs bdag dam pa lugs zung gnyis char nas sku drin gzhal bar dka' ba thar rtse rdo rje 'chang nam mkha' bsam 'grub kun dga'
mtshan dpe'i rgyal mtshan dpal bzang po zhing 'di'i gdul bya re zhig rdzogs pa'i dgongs rdzogs kyi rim pa spyi dang bye brag rje rdo rje 'chang sku mched nas dngos dang brgyud
nas mdzad dgos rnams yang dag par bka' drin che mthar/ bsam yas mkhan gsar bsod 'od 'dam thog bla ma bstan yar sogs mi bdun tsam la rje btsun sa skya pa'i zab chos
bir bsrung dang lam zab phyi ma'i byin rlabs/ rje nyid kyi gsung rtsom mgon po'i char 'bebs ljags lung / yang lcags la mi chen dpon gyi mgron gnyer bstan 'dzin gzhung sne
shan pa/ rtse gdong 'bul sdud bla ma mkhyen rab/ 'brug bla sprul sku sogs la 'dod 'bras bzhin 'khor lo bde mchog nag po spyod pa'i rdo rje lugs kyi dbang / mkha' spyod ma'i
byin rlabs dang de'i 'pho ba'i lung / yang lcags mgron dpon g.yog chos grwa lho byang 'ga' zhig 'bul sdud bla ma sogs skya ser mang tsam la grub rgyal ma'i tshe dbang
/ sde dge mkhan rin po che dpal ldan chos skyong / sku tshab dpon po lha rgyal/ rdzong gsar bla ma yon tan rgya mtsho/ ri bo che'i ma Ni ba brgyad/ gzhung sne shan pa sogs
brgya phrag brgal tsam la bla ma zhi khro dang rta mgrin skyer sgang rjes gnang / rdzong gsar bla ma dang ri bo che'i ma Ni ba sogs la rdo rje gzhon nu'i smin byed kyi
dbang / lho byang dge 'dun bsnyen mtshams pa bdun la lha brgyad dang dkar bdud kyi rjes gnang / tshos sgo bskor chen pa sum cu tsam dang gdan sa'i mnga' zhabs dan khrod
pa rnams

sogs skyes pho mo drug brgya brgal tsam la grub rgyal tshe dbang tshar gnyis rnams stsal ba dang / rta zla'i nang ngor thar rtse'i 'bul sdud gdong spras bla ma sangs rgyas
lhun grub ngo g.yog bcas la lcags sdong lha mang dang dbyug gu ma'i sgrub skor gyi ljags lung dang ka leb bla gsar sogs la 'byung 'dul rjes gnang / dbo zla'i nang sde dge
gnyer ba bsod nams bkra shis kyi tsha bo a kham dpon g.yog nyer lnga tsam la tshe dpag med lha dgu/ kun rig phur dbang rnams dang / nag zla'i nang dpon lha rgyal dpon g.yog
dang 'dam bla bstan yar sogs mang por sgrol dkar lugs gnyis dang drag dmar gyi rjes gnang / dbon po rkyang par mgon po lha bcu gnyis ma'i rjes gnang lung bcas rnams stsol
bar mdzad/ de'i tshes bco brgyad tho rangs sgo rum bla ma lha khang du 'jam mgon sa skya paNDi ta sku gzi brjid dang ldan zhing zhal 'dzum par bcas dngos su gzigs pa
nas bzung sku bstod shes bya thams cad gzigs pa'i sogs shlo ka gcig phreng 'khor re chag med du mdzad/ gzhan yang 'gro mgon 'phags pa rin po che thang gsum tsam gzigs pa'i
gcig 'bum thang ldebs bris la yod pa 'di bzhin dang / rgya gar shar phyogs za hor gyi rgyal khams de dpal ldan sa skya nas brtsis pa'i lho nub na yod par nam mkha' 'ja'
tshon gyis gang ba dang / skabs shig mus kyi spang steng zhig na bla ma rab byung bgres po sku bem drag chem me ba zhig gsol nas chos 'chad mdzad rgyu yin dgongs pa dang
/ yang mus gyi 'du khang ka bzhi ma kha lhor bstan zhig na bla ma bgres po de ga bzhugs nas rdo rje snying 'grel gyi bshad pa mdzad pa dang / yang dpal chen pho brang rnying
dus yongs rdzogs 'khrungs pa'i g.yab kha nub bstan zhig tu gung tshigs mdzad kyin bzhugs pa dang / zha lu'i ldebs bris la mdzad pa bcu gnyis kyi

bshad pa gnang mu nas bden bzhi'i chos 'khor bskor ba'i bshad pa'i tshe gos ser gyi snam sbyar bzhes nas gnang ba sogs sngon gnas rjes dran lta bu ya mtshan mtshar du che ba
de rnams kyang 'khrungs shing / nag zla'i nang nas chu stod zla skad bar kun rdzob ltar snang du rdo rje'i sku brnyes rje rdor 'dzin chen po nyid la sku khrag brtas pa'i
snyun gzhi bstud mar bzhes tshul gyi skabs 'jam mgon dpal ldan chos skyong nas sku rim gyi zhal bkod dang nyid nas kyang sku gegs sel thabs sgo gang zab mdzad cing lhag
don rje nyid kyis thugs dam tshe sgrub rnams la brtson par bka' drin che bas rim gyis snyun gzhi dbyings su dengs/ lo de'i ril sgrub gang gi gcung dam pa nyid kyis thugs
'gan bzhes shing de'i tshe rje btsun gong ma'i bdud rtsi ril bu'i sta rnams mang du spel bar mdzad/ de nas chu stod zla mjug tsam nas thub bstan mkhan po bstan 'dzin rgyal
mtshan/ ri khud sprul sku bsod nams dbang phyug /sde dge dme shod bla ma yon tan rgya mtsho sogs skal ldan rnams la slar yang zab rgyas kyi bdud rtsi 'di ltar grol bar
mdzad do/ /grub chen brgyad cu sgrub thabs brgya rgyam tshe dbang grub rgyal ma dang bla ma zhi khro lcags sdong lha mang dang / 'chi med 'dod 'jo'i lugs rdo rje'i srog
shing yang snying kun 'dus sgra mi snyan tshe'i rdzong chung / gur lha brgyad/ khro bcu/ trakshad/ dmag zor ma/ zhal bsnyen dus/ bektse/ dur bdag /pu tra/ bran bdud/ dkar
bdud/ las gshin rigs gsum/ dmar po skor gsum rnam sras/ phyag rdor/ khang brtsegs/ zhang blon/ tshogs bdag chags pa rdo rje sogs rjes gnang dang / dpal 'khor lo bde mchog
nag po pa/ dril bu phyi nang / gsang 'dus 'phags lugs/ ye shes zhabs lugs/ 'chi med rnga sgra/ mi 'khrug lha dgu/ rigs

gsum spyi dbang / sbyong dkyil bcu gnyis/ gshed dmar lha lnga/ dri med rnam gnyis/ gur drag /a ra pa tsa na lha lnga/ yang dag /phur pa'i stod las/ rta mgrin yang gsang / ku
ru kulle lha lnga'i dbang rnams la 'jam mgon mthu stobs dbang phyug nyid kyang phebs shing de dag la gzhan yang / snar thang brgya rtsa/ jo lugs dang nyi sbas sgrol ma/
sa paN bla ma'i rnal 'byor/ gnas bcu/ sman bla/ klu dbang / 'jam dbyangs dmar ser/ dkar po shes rab 'khor lo/ /smra seng 'jam nag /dbyangs can dkar dmar dang shes phyin
dkar mo/ /nor rgyun ma/ so 'brang / gza' yum/ gtsug 'bar/ 'od zer can ma/ 'jigs byed dpa' gcig /tshe dpag med dkar po/ mi g.yo ba dkar sngon/ bcu gcig zhal/ don zhags/ sgrol
ma dkar dmar/ rnam rgyal/ rnam 'joms/ 'byung 'dul le tshan/ u tsa rya/ gtum khyung / gnyan sgrol dang rjes 'brel mtshan brgya'i lung / ri khrod ma/ rta mgrin skyer sgang
/ nag po grub rgyal jo lugs/ seng gdong sngon dmar/ sme brtsegs ljang dud khro mo bcas/ phag dkar rdo rje shugs/ khyung khra/ sna tshogs yum/ bde mchog lhan skyes/ dzam
ser nag dkar/ dzam dmar le tshan/ a pa ra tsitta/ bka' gdams lha bzhi rnams kyi rjes gnang lung bcas dang / gro bzhin phur sgrub thog phur dbang bcas te/ dus gnas thams
cad du zang zing dang bral zhing bsod nams 'phel ba'i rgyur 'gyur ba chos sbyin 'ga' zhig gi dus 'da' bar mdzad de sangs rgyas kyi bstan pa rin po che nam langs nyi shar
lta bu zhig byung na ci ma rung dgongs pa'i thugs bskyed gzhar yang mi bskyud pa 'di ni/ klu'i rgyal po rgya mtshos zhus pa'i mdo las/ chos

byin pas ni zag pa zad pa'i mngon par shes pa rnam pa dag par 'gyur ro/ /zhes dang / rin chen phreng bar/ chos kyi ched dang de bzhin du/ /gzhung gi don dag dran pa dang /
/chos kyi sbyin pa dri med pas/ /tshe rabs dran pa thob par 'gyur/ /zhes sogs mang du gsungs pa'i don yang thugs la 'dogs par mdzad do/ /de nas mgon khang khag bzhir phrin
'chol sogs sngon 'gro'i dbyug zla'i nyer lnga'i nyin rje rdo rje 'chang sku mched rin po che zhal rnam pa gnyis sku 'khor ba rnams dang bcas gtsang dbus su chibs kyi kha
lo bskyod par mdzad pa de ni rje nyid kyis dbus phyogs su phebs thang gnyis pa ste maNDal du gsol tshigs dgon rgyas su bzhugs zhag de nas rim bzhin lcang gshongs dang rgya
mdud/ sred rgod dang lcags ri/ snar thang dang gzhis rtser zhag gsum/ nam tshang dang gser can te der gang blo ma'i rig gtad zhig stsol bar mdzad/ de nas gling phu ba'i
gzhis dang rtse gdong du zhag bcu gcig /der tshe dpag lha dgu/ kun rig /lam dbang / khrom dbang / pu tra'i zur bka'/ bran bdud rnams bka' drin che nas snum ri dang rgya
ma kha/ nya mo dang se shing kha/ khu lung dang rin spungs su khrom dbang / byams chen du 'byung 'dul gyi rjes gnang dang ngur smrig /chu tshad kha dang ram pa/ lung bzang
dang dpal de'u/ phan la rtsa dang shags smad/ chu shur dang gsal byed rdor gling / gnam dang snye thang bkra shis sgang / stod lung mda' dang lha sar zla gcig zhag bdun
bzhugs shing de'i tshe gong sa rin po che cung zad sku ltem tshul bzhes skabs yin gshis mjal phyag sogs ji 'dra yong ngam gsung mu dang / rong sner phebs dus rgyal rtser
'brum dogs sogs gang sar yid gnyis kyi khyogs la 'chang bzhin par phebs kyang rgyal ba yab sras bka'i dgung blon rnams sogs che btsan tshang mas gzigs bskyangs phun sum
tshogs pa dang / spyir sger lha sde mi sde drag gzhan mtha' dag nas zhabs kyi padmor

'dud cing phu dud che ba sogs te/ ji skad du/ dam pa rgyang na gnas na yang / /'khor 'dab phan pas ring nas skyong / /zhes dang / rgyal po rang yul che ba tsam/ /dam pa gang
du phyin sar bkur/ /zhes rten 'brel gyi chos nyid du mchis lags pa dang / lhag par gru 'dzin pho brang chen po nas kun gzigs bdun pa chen pos bdag rkyen dbu 'don gyi mdzad
pas spyir bag dro zhing / yang sgos de sngon gzhan nas mjal phyag zhus pa'i nyen bslangs/ sku khams la gnod pa 'dra yang byung tshod mchis kyang rje rdo rje 'chang zhal
rnam pa gnyis la phebs phyag gnang ba'i nub mo mtshan gzim 'jam pa dang / zhabs brtan phul ba nas sku la yar bskyed bzhes pa sogs gong sa de nyid kyi rnam thar lcang skya
rdo rje 'chang gi gsung rtsom de na'ang bsngags brjod bcas 'khod par gnang 'dug pa bzhin rje rdo rje 'chang chen po de nyid ni dus dang gnas skabs thams cad du grub mtha'
ris su ma phyed pa'i mkhas grub la gus shing / de dag gi gsung gi bdud rtsi bzhes pa'i dbu bla yang gong gsal ltar dang / khyad par rgyal ba yab sras 'di rnams snyigs
dus bstan 'gro'i mgon du bsams bzhin phebs pa yin dgongs pa'i thugs dad rang byung bcos min du mchis pa'i rten 'brel gyi gnad dang / 'phags mchog phyag na padma nyid kyi
thugs rje rnams lhan cig 'dzom pa'i ngo mtshar bla na med pa las byung ba'o/ /de nas 'dzam gling skye 'gro kun gyi bsod nams kyi zhing mchog dam pa dang / yang sgos bod
kha ba can pa'i bsod nams kyi bgo skal du rnyed pa jo bo rin po che'i sku drung du rab gnas chig sgrub mdzad pa de'i tshe/ gang gi gcung rin po ches gzim chung khams gsum
du sme brtsegs kyi sku khrus dang / spor sde par lam zab bla ma'i rnal 'byor dang kye rdor bsnyen thabs kyi ljags phu lung / gong ma bdag po chen po'i sku tshab shu am
pas mjal zhus thog 'jam

mgon gcung rin po cher lhag par dges pa'i rnam 'gyur yang bstan par grags la de skabs rje rdo rje 'chang chen po nyid nas chos char bdud rtsi'i zegs mas 'gro blo smin par mdzad
pa'ang 'di lta mthong ste/ mda' dpon pu lung pa sogs la bla ma zhi khro/ zhi ba lha/ spel bzhi spo ra ba sogs la kye rdor rgyu dbang tshar gnyis/ mgron gnyer bskal bzang
/ wag ri bla ma sogs la mkhal spyod ma'i byin rlabs/ mda' dpon 'bum thang pa sku ngo lnga ra tshe ring ma'i rjes gnang / gung paNDi ta sku 'khor tshang mar sna tshogs
yum gyi rjes gnang dang 'chi med 'dod 'jo/ yang dbus mda' dpon sogs la rgyu dbang dang rtsis dpon phun tshogs la rdo rje'i srog shing / karma dang bu lags kyis thogs drangs
sbra zhol ba phal cher la grub rgyal ma/ gsang phu dang shel grong gnyis su khrom dbang / rnam gser du bla ma zhi khro/ bka' blon thon pa 'khor bcas la sgrol ljang dang
lcags sdong lha mang / drung yig bskal bzang bde chen tsha bo bcas zhol khang chos mdzad gong dkar ri rtsa ba sogs la mkha' spyod ma'i byin rlabs/ lcang can gung la sgra
mi snyan/ gsher dpang bon grong par rta mgrin dang tshe dbang grub rgyal/ shu am par chos bka' phran bu/ bskal bzang bsam grub dang bya go nas la tshogs bdag /yang dbus
mda' dpon/ spel bzhi/ spo ra zha lu rab rgyas bla ma/ khal kha thon dar gyi mi sna bcas la lha brgyad rjes gnang / dza sag la gos sngon can rjes gnang / khal kha ma gtogs
gong gsal la zhal dang pu tra'i rjes gnang / snye mo ba zhig la phyag rdor gtum po dang khyung nag las tshogs lung dang / yang spel bzhi spo ra bcas la mngon rtogs ljon
shing gi lung / gzhan yang spo ra la dbang bzhi ngo sprod rtsa 'grel dang dga' ston springs yig gi lung / lags 'o stod par 'jam nag rjes gnang sogs kyi sgo nas gdul bya
rnams smin grol gyi go 'phang la reg par mdzad cing /

gdan sa nas phebs gong du 'jam mgon gcung rin po che'i gsung las/ da lam nga'am mthu stobs gang rung zhig phung po dbus su bzhag 'gro gsung pa'ang lkog gyur rjen gsal gyi lung
bstan 'khrul med du byung ba dang / gang ltar gnas de'i mdzad sgo rnams grub ste rim phebs kyis gar ba dang yer par bla ma zhi khro/ 'brom stod dang dpal 'byor lhun po/
dga' grong dang glang thang / bco brgyad bla brang du bdun phrag gcig bzhugs gnang gis zhal ngo drug la rdo rje rab brtan ma'i rjes gnang / yang zhal ngo zhabs phyi drag
gras dang na lendra'i grwa 'ga' bcas la mkha' spyod ma'i byin rlabs tshar gnyis/ yum la kun rig gson byang dbang bcas dang tshe dbang grub rgyal ma tshe rta zung 'brel
rnams dang / 'phan yul smyung gnas pa rnams la bcu gcig zhal gyi rjes gnang dang smyung gnas lung / gzhan yang khrom dbang gnas bcu'i rjes gnang rnams dang / gzim 'og tu
mi g.yo ba dkar po'i rjes gnang / de nas blang thang du khrom dbang dang rgyal rtse zhol/ lcags ri khra mo dang stag rtse/ rgya mda' dang sgrub rnying du zhag gnyis/ chos
sder yang de bzhin khri khang du zhag gcig ste sgrub rnying du 'byung 'dul dang khrom dbang / chos sder 'byung 'dul me dbang dang khrom dbang / mkhan po sogs la 'jam nag
rjes gnang / khri khang du dza sag 'khor bcas la bla ma zhi khro dang sku ngor sgrol dkar/ dum ri chos sder ltung bshags/ byams smon/ smon lam bcu pa/ byams pas dam bcas
pa'i gzungs/ mi mjed ma/ sgrol bstod nyer gcig rnams kyi ljags lung bcas stsal zhing / de nas la mo dang btsang thog dge ldan gnas gzigs/ sa sgang dang bde chen du sgrol
bstod gyi lung / sbus mgo dang skyid gshongs/ g.ya' ma lung dang bsam yas su bzhugs zhag nyer gnyis mdzad cing / shing phag lo mjug der sku rten phrin las par chos skyong

zhal mi gzigs pa zhig byung ba ni 'gyangs min nas 'dzam gling bstan 'gro'i mgon po gong sa rin po che dang 'jam mgon mthu stobs dbang phyug gang nyid sku zhi ba'i dbyings su
phebs pa'i ltas dang / de'i dus su sku phebs thog rje rdo rje 'chang nyid la chos skyong gi dbu btsugs nas bka' bsgo dam bzhag mdzad dgos zhus pa bzhin gnang ba nas bzung
yang yang sku phebs par grags lags/ gnas der chos sgo dbye bar mdzad pa ni/ dpal 'khor lo bde mchog nag po lugs kyi dbang chen tshar bzhi/ phur dbang tshar drug /drag
po sgrol dbang / khrom dbang / kun rig dbang tshar gnyis/ mkha' spyod ma'i byin rlabs gsum/ rta mgrin jo lugs dang lha brgyad rjes gnang / chos spyod rags rim/ gdugs dkar
bcas kyi ljags lung rnams dang / 'jam mgon gcung rin po che nas kyang kye rdor rgyu dbang tshar drug /rta mgrin skyer sgang rjes gnang bcas stsol bar mdzad/ de dus dbu rtse
rigs gsum gling bzhi gling phran gtsug lag khang rnams la/ rab gnas cho ga'i sgo nas me tog 'thor bar mdzad dus thal rlung cher g.yo ba sogs 'tshubs nyams 'ga' zhig byung
bas gter ston chen po kun bzang bde chen rgyal por gang ci'i brtag zhu mdzad pas mjam mgon gcung rin po che nyid khong gi chos bdag tu gter lung las/ nub nas sa skya'i
gdung brgyud byang chub sems/ /zhes lung zin de yin tshul dang sku tshe'i tshad ma nges gsungs pa'ang mngon gyur du go zhing / rje rdo rje 'chang nyid la/ so bdun zhe
lnga 'phrang la tshe sgrub dang / /tshe dpag med sku stong rtsa bzhengs shing mchod/ /'phrang sgrol drug cu re dgu'i sku tshe'i tshad/ /gsung ba byung yang skye 'gro'i bsod
nams ngan pa'i snod du seng dkar gyi 'o ma bzhin der bas so/ /mgo zla'i nyer gnyis la sa skyar 'chi med bu khrid dam chos mtshan 'chi med bstan pa'i nyi ma 'di nyid sku

bltams pa'i tshul gnyer dpon bgres pos bsam yas su yi ge'i brda sbyar ro// // ! dgung grangs nyer brgyad du phebs pa me byi shar 'phral brag kha rdzong mdun dang rtse thang
'bras gling du bzhugs zhag gnyis der khrom dbang dang birWa pa gong ma lnga bstod/ sa skya'i rje btsun/ bdag gi dus gsum/ rje rdo rje 'chang sku mched kyi zhabs brtan ljags
lung rnams dang lnga mchod par 'jam dpal mtshan brjod dang gong sa mchog gi zhabs brtan gyi ljags lung bcas stsal zhing / de skabs rtse thang 'bras gling na grwa pa zhig
la dregs byed yin khul zhig khog tu brlams tshul la/ rje nyid kyi gsung las/ de skabs nged kyis sngar med kyi srol gsal mi dgos byas pas kho pa tshig za'i zhe nag gis
nged kyi nu bo de 'das dus kyang gnod khyol tshul ngo so byed pa dang / gzhan yang 'bras gling par mi shis pa gang byung yang kho pas yin tshul dang / rtse thang lung spyir
yang char pa bsrung tshul sogs byas shing lus g.yar kho rang nas kyang grwa tshang dkrug shing kho na byed pa sogs/ zhing bcu tshang pa'i las la mthu rtsal yin pa'i kha
bo bton skad 'dug pas dgra bgegs ngo mtshar can shAkya'i bstan la rgyab kyis phyogs pa zhig yin pa la ni the tshom mi 'dug /bzang ngan gang yin na'ang yin du chug /rang
rang gi thog tu rnam smin khur nas 'gro dgos yin 'dug go /zhes thugs 'ur nyams dang bcas gsungs/ de nas khra 'brug dang sang nyin gtam snyan bzhugs khri'i mdun gnas gsar
rdo rje 'chang nyid slob tshogs dang bcas chibs bsu'i ja gral thog dbus lho byang gi gnas tshul las 'phros pa'i don yod kyi dpal mgur grol bas gnas gsar rdo rje 'chang
nyid thugs dgyes pa rab gyi rtser son cing bkra shis chog mang skabs mdzad pa'i gar 'chams sogs gzigs phul/ mgon

khang chen mor zla mjug dus gtor mdzad skabs bla ma dang mgon po dbyer med nam mkha'i khams khyab pa zhig gzigs shing rjes su bzung ba'i brda yang dag pa 'khrungs pa dang chabs
gcig snyan brgyud kyi bstan pa dar ba'i phrin 'chol gnad smin du bka' drin che/ 'jam mgon gnas gsar pa chen po rje nyid kyi gsung rtsom rmor chen gyi gsol 'debs/ gong
sa rin po che blo bzang bskal bzang rgya mtsho'i zhabs brtan/ dkar bdud bstod pa/ tsi dmar drag bskul/ zhal gyi mnga' gsol rnams kyi ljags lung 'bul gnang dang / rkyen
sel du grub thob tshe dbang zhig zhu bar mdzad pa ni dus 'dir phan tshun bka' 'brel gyi rjes mar nges shing / de nas gong gi gter ston la lung zhu'i gras su bsam yas chos
skyong sku phebs min gyi skor mchis pa bzhin de lta'i tshig ris shig la/ 'di la lha mi gnyis kas bskang bshags bya/ /zhes gsungs 'dug pa la/ 'jam mgon gnas gsar ba chen
po nas lha mi la bskang bshags ji ltar byed ces nyams ldan gyi gsung bcas bzhad/ de nas chos sde nas phebs nyer phyi nang gsang ba'i bka' 'doms rnams zhib rgyas su stsal
nas sri gcod 'bum par phebs skyel bka' drin che ste sku gsung thugs dgyes pa'i rnam rol du bzhugs shing kha btags kyis g.yab mo sogs mdzad pa ni rtsa ba'i bla ma rdo rje
'chang chen de nyid dngos mjal gyi mtha' ma rang yin lags/ de nas sgar par grub thob tshe dbang zhig stsal ba de'i tshe sger yum 'das pa'i zhe dgu 'dzin skabs bcas gshegs
bzhugs tshad mar babs 'brel yang dag dang / de nas phebs skabs thal rlung kho na dang sger pa'i yab la shangs khrag byung ba sogs 'tshubs nyams kyang shar ba ni slar 'byung
gi mtshan ma dang / de nas gtsang chung gling kha dang rnam sras gling / 'brong zhol dang / bye tshogs su zhag

bzhir rje rdo rje 'chang sku mched nas kye rdor rgyu dbang tshar gnyis re/ smin gling du zhag gnyis dang tshe dpag lha dgu'i dbang / gra thang du zhag lnga dang khrom dbang
kye rdor rgyu dbang tshar gnyis/ 'jam dbyangs dmar ser gyi rjes gnang dang gong ma lnga bstod kyi ljags lung / 'gar tshang dang bdun phud du zhag lnga gnas der kun rig gi
dbang tshar bzhi khrom dbang bla ma zhi khro/ sgrol ljang / gur drag seng gdong ma/ rnam 'joms rnams kyi rjes gnang dang kun rig bsnyen thabs sbyin sreg bcas kyi ljags
lung / 'phrang sgo zhi bar zhag gnyis dang zur khang zhag gcig la gzhan phan mtha' yas bsnyen sbyin/ birWa pa dang gong ma lnga bstod/ lam 'bras phyag mchod/ maNDal so bdun
ma/ gang gi mchod rdzas ma/ thos rgya ma/ byin rlabs char 'bebs/ bla mchod/ dus 'khor maNDal/ gnas gsar rje'i gsol 'debs rnams dang khrom dbang / zur khang par lcags sdong
ma dang rnam sras ser chen gyi rjes gnang / dga' ldan gling rgyun bskang bar gtor bsngo phrin las myur mgyogs/ bektse'i gtor bsngo bsdus pa/ chos nyid ma/ sngon tshe
ma/ lha mchog ma/ dur khrod gnas brgyad ma/ stobs chen shugs drag /byang shar dbang ldan khrag 'thung ma rnams kyi lung / rdor brag tu zhag gcig dang rig 'dzin chen por
bla ma zhi khro/ rnam 'joms byab khrus/ bsam myur ma'i ljags lung bcas dang / grwa tshang la'ang gong bstod dang bsam myur ma'i lung / rmor du khrom dbang dang gzhan phan
mtha' yas cha gsum bcas kyi ljags lung / ra smad du kun rig dbang tshar gsum dang rta mgrin skyer sgang pa'i rjes gnang khrom dbang bcas/ rnam rab tu zhag gsum dang khrom
dbang tshe dpag med sprul

sku rjes gnang / tshe mdo dang gong sa rin po che'i zhabs brtan lung / gong dkar rdo rje gdan du sman bla/ gnas bcu/ gtsug 'bar/ gza' yum/ sme dud/ tshe dpag med dkar po rnams
kyi rjes gnang dang / sgrol ma'i mtshan brgya/ sgrol bstod/ yan lag bdun pa/ 'dod gsol/ shes snying / gong sa'i zhabs brtan/ lan gtor/ phur bzlog ljags lung rnams grwa
tshang yongs rdzogs la stsal zhing / gzhan yang bektse lcam sring gi rjes gnang tshar 'ga' zhig /rdzong dpon la 'chi med dpal ster/ khrom dbang rnams dang / stag khur zhag
gsum dang gtor chog mdzes rgyan bse khrab pa'i bskang ba khrom dbang rnams dang / yang rtse legs gling par 'jam nag rjes gnang / de nas skyed tshal zhag bzhir rnam rgyal
dang rnam 'joms rjes gnang / sprul skur dkar po tshe 'phel dang dpal de'u em ji bcas la zhang blon rjes gnang khrom dbang rnams/ thar gling du zhag lngar phur dbang cha
gnyis/ sman bla'i rjes gnang dang mdo chog lung / lha brgyad rjes gnang tshar gnyis/ gsang chos par birWa pa dang gong ma lnga/ sa lo sngags 'chang yab sras gsum/ a mes
zhabs rnams kyi sku bstod dang / phur chung gtor bsngo nag po mchod rten bskang gsar lha zhal gyi sgos bskang rnams kyi ljags lung dang / dga' ldan sprul skur 'jam nag
rjes gnang / gzhan yang khrom dbang grub rgyal ma dang bla ma zhi khro/ 'jam mgon gcung rin po che nas thar gling par kye rdor rgyu dbang tshar gnyis rnams mdzad rjes rdo
ra dkar mor bzhugs/ de nas 'om thang gong dang ra lung / klu mo gdong dang sdod thub/ dpe ston dang nas lung bde skyid 'od 'bar/ rgyang ro khang dmar/ rlog dang mdo lcang
mkhar du glang pa gser gling par

'byung 'dul rjes gnang / mes srong pa/ glang mthong ba/ bde rgyas pa rnams tshang ma dang gser gling bla ma bcas la tshe dbang lcags sdong ma dang gnod sbyin rnam gnyis kyi
mchod chog lung / de nas gang ro sgang mkhar du mes rje dang gnas chung bar 'jam dbyangs dmar ser rjes gnang dang gnod sbyin drag bskul lung bcas/ zhang chag dang dbang
ldan phu shar/ lha g.yang na kha dang bar tshor rnam 'joms byabs khrus dang bla ma zhi khro/ de nas rkyang 'dur zhag bzhi kun rig gi dbang tshar gsum khrom dbang bcas dang
/ bar tsho bar bde mchog yab bka' yum bka' dur khrod bdag po dang nor rgyun ma'i rjes gnang / skyid bde sbug par 'jam dbyangs dmar ser rjes gnang / de nas a drung skyed
tshal 'og dang pa nam klu sdings/ pad tshal du lcags sdong lha mang / sme dud/ mi g.yo ba dkar po rnams dang / gnod sbyin rnams gnyis mchod chog lung / de rjes khyung ram
/ khyung rgyab/ rgyan gong / zha lu rnams dang / ri phug tu chos khrir tshogs chen la bu bstod phan bde'i 'byung gnas/ brtan bzhugs phyogs las rnam rgyal/ dus gsum sangs
rgyas/ rtsa brgyud bla ma/ dpal ldan bde chen rnams kyi ljags lung / de nas lcags dang ngor e waM chos ldan du khrom dbang dang tshogs chen la rnam rgyal rjes gnang / khang
gsar la gdon 'grol/ gling khang du bla ma zhi khro/ thar rtser lcags sdong ma/ khri pa sogs la mkha' spyod ma'i byin rlabs/ klu sdings su 'byung 'dul me dbang rnams
dang / 'jam mgon gcung rin po ches tshogs chen la 'jam dbyangs dmar ser dang / thar rtser tshe dpag med dkar po'i rjes gnang zhig stsol bar mdzad cing / de skabs 'gro mgon
'phags pa rin po

che'i thugs dam rten thub pa'i dbang po'i dngul sku mthong ba don ldan 'di nyid phyag tu son tshul ni/ rje nyid kyi gsung las/ 'gro ba'i mgon po chos rgyal 'phags pa rin po
che'i thugs dam rten dngul sku khyad 'phags 'di me byi zla ba bzhi pa sngon ma'i tshes bdun rgyal phur gyi 'grub sbyor nyin yon tan rin po che du ma'i 'byung gnas dpal e
waM chos ldan gyi rten brten par bcas pa spyi dang / khyad par thar rtse rdo rje 'chang chen po'i nang rten dngul gdung rin po che la kye rdo rje'i rab gnas 'bring po phul
ba'i cho ga grub nas gling khang du 'jam mgon dpal ldan chos skyong gis kho bo mched 'khor bcas la dga' ston rgya cher stsal ba'i thog sku 'dra rin po che 'di lo rgyus
dang bcas gsol ras su gnang ba dang / thar rtser slebs skabs dbon rin po che dpon g.yog rnams nas sgrol dkar gyi brtan bzhugs gnang ba sogs mdor na rab gnas la shis pa'i
rten 'brel mtha' dag ma bsgrigs lhun grub tu 'grig pa'i rten khyad par can 'di sa skya pa ngag dbang kun dga' blo gros sangs rgyas bstan pa'i rgyal mtshan dpal bzang pos
dpal sa skya'i sde bstan pa gdung brgyud dang bcas pa'i 'thas su khyad 'phags gtsug lag khang gi rten gras la bzhugs su gsol ba 'di bzhin ji srid bstan pa rin po che nam
gnas gyi bar de srid du bzhugs pa'i phrin las mgon po che chung lcam dral 'khor dang bcas pas mdzod/ ces gsungs shing / yang de lo tshe sgrub slob dpon tsha bo blo bzang
don ldan gyis phul ba'i chos kyi rgyal po 'phags pa rin po che'i phyag cha'i gras ljon dmar las grub pa'i dgang blugs kyang gtsug lag khang der sbyor bar mdzad lags/ de
nas bye spe dang gangs can gnas gzigs/ sred rgod khro phu dge sdings su khrom dbang dang bla ma zhi khro/ rdzi lung dang sngon mo rdzong mdun

rdo rje gdan par shes snying lung / de nas bya gshongs su shes phyin dkar mo'i rjes gnang dang bsam myur ma'i lung / e bar 'jam dpal mtshan brjod kyi ljags lung rnams mdzad
pa mtshon don tsam du bkod pa'i sgo nas spyi dang bye brag gi gdul bya rnams rnam grol thar pa'i khang bzang du 'dren par mdzad cing / gzhan ma rje de'i mdzad pa ni nam
mkha'i mtha' dang mnyam na de dus kyi mdzad pa ji snyed pa brjod pa yang de dang 'dra ba ste 'di yang gnad don du shes dgos shing / de nas sle'u dang ra ma se lung / bkra
shis dar rgyas nas gdan sa chen po dpal ldan sa skyar chibs kyi kha lo bsgyur te bkra shis dang dge legs kyi dga' ston gtang rag sogs kyis dus 'da' ba'i skabs so/ /de dag
gi don bsdu na/ 'dzam gling bstan 'gro'i skyed tshal sbubs yangs su/ /ngal 'tsho'i mtsho skyes 'jam mgon gzhon nu'i dus/ /lugs zung blang dor snang ba'i bshes gnyen de/
/kye ma kun gsal dag pa'i dbyings su 'dzegs/ /'on tang gsung zer zegs mas bskyangs pa dang / /gang gi thugs bskyed 'dzom pa'i rten 'byung gnad/ /phan bde'i sbrang rtsi 'jo
ba'i dpyid dpal du/ /lhun grub phrin las rgyas dang lhan cig brtan/ /dbus gtsang ra yig gnyis pa'i khyu tshogs kun/ /'dod 'bras sbyin pa'i bcud kyis nyer myos te/ /dga'
ba'i rnam 'gyur 'bum g.yos dar dir gyi/ /bstod dbyangs 'khor mor sgrogs pa'ang dngos po'i gshis/ /zhes kyang smras so// ! sa ga zla nang rje rdo rje 'chang nyid kyi thugs
bskyed rlabs po ches ji srid bskal pa'i bar du zhal gyi dam tshig bskang gso gsar 'dzugs mdzad de de'i tshogs dbur rje rdo rje 'chang sku mched zhal rgyas su phebs shing
/ tshugs gong gtso gtor mdun rgyab bye nas gzhig cing gtor dar mchod me'i khar lhungs

grabs kyis me nyen yang che tsam byung ba sogs ni/ lo de'i ston bdag mos dbus la phebs pa dang phyi lo 'jam mgon mthu stobs dbang phyug nyid zhal mi bzhugs pa'i snga ltas su
ngos 'dzin mdzad/ snron zla'i mjug nas chu stod zla mjug bar rje nyid tshe dpag med lha dgu'i ljags bsnyen sbyin sreg bcas bka' drin che skabs/ 'jam mgon gcung dam pa nyid
tshogs dbur phebs mu yin pa bzhin bde mchog sgrub mchod dus de gras kyi grwa gzhon zhig phyogs la 'khyar/ kye rdor sgrub mchod dang bstun rgyu dbang gnang dus kyang dbang
yol shor rkyen gyis dkyil 'khor phyed tsam la skyon pa sogs mi dge ba'i mtshan ma'ang byung ba dang / chu stod tshes bzhi'i dge tshar phebs gong rje rdo rje 'chang nyid
ljags thun la bzhugs mur zhabs brtan 'bul gnang dang chabs gcig phyag 'tshal thugs smon sogs mang po zhig mdzad mthar khong rang gi rgyun gyi zhal 'don phyag phreng de
rje nyid la phul nas phebs song bas rje nyid kyi thugs la de dus ka phyi lo zla tshes de la zhing brje ba'i brdar gzigs/ de tsam na gong dkar rdo rje 'chang chos dbang
rgya mtsho gdan sar phebs nas bka' chos gnang ba'i 'go tshugs dang / gro bzhin tsam nas bzung bdag mos dbus la phebs rtsis mdzad mu dang / phur sgrub thog phur dbang tshar
'ga' zhig stsal rjes khrums zla nas klu sdings zhabs drung mi 'gyur rgyal mtshan/ rje drung ngag dbang / yon tan rgya mtsho sogs la sman bla/ klu dbang rgya gzhung klu
sgrub kyis mdzad skor/ rig ral gyi sgrub thabs/ rong ston gyi bstod lung bcas dang / bka' gdams lha bzhi/ gang blo ma'i rig gtad/ 'jam dkar/ dmar ser/ 'od zer can/ gza' yum/
rnam rgyal/ gtsug 'bar/ mi g.yo dkar sngon/ bcu gcig zhal/

don zhags lha lnga/ seng sgra ngag bsrung 'grol bcas/ gnyan sgrol mtshan brgya bcas/ ngo lugs dang nyi sbas sgrol ma/ dbang sgrol/ sgrol dkar rjes gnang dang rgya gzhung sgrub
thabs le tshan bum chog gtor chog sgom srung bris srung ltas ngan g.yang len byad 'grol/ gnas dang chom rkun srung ba lam srung rnams dang / sgrub thabs/ rjes gnang /
sbyin sreg /tshe khrid rnams kyi lung dang / rta mgrin dbyug tho can/ skyer sgang zla rgyal lugs/ dbyangs can dkar mo/ sme brtsegs/ dzam ser nag dkar gsum/ de'i chu sbyin
sogs yig rnying / gos sngon can/ rnam sras rigs can bco lnga dang snyan grags sgrub/ a pa ra tsitta/ sgrub thabs rgya mtsho dang rgya gzhung gi lung / las gshin bcu gsum/
sna tshogs yum/ rdo rje shugs/ khyung khra/ seng gdong nag mo/ rig byed ma'i rjes gnang thun mong dang thun mong ma yin pa gsang sgrub byin rlabs lung bcas/ tshogs bdag
dmar chen/ chags rdor phyag bzhi pa/ 'dod rgyal/ dmar chung skor gsum/ dzam dmar dang de'i yig rnying sgrub skor lung / zhal bsnyen dus/ dur bdag dmag zor/ tshe ring mched
lnga rnams kyi rjes gnang lung bcas dang rigs gsum spyi/ tshe dpag med lha dgu/ 'chi med rnga sgra/ mi 'khrugs pa rnams dang sbyong dkyil bcu gnyis/ phur pa'i stod las
rnams kyi dbang dang / smad las rjes gnang / drag dmar nyang lugs dbang dang phrin gzhung brgyud 'debs las mtha' gsal byed rnams kyi lung dang / bde mchog lhan skyes byin
rlabs dang dpyal a mo gha sangs rgyas rin chen bcas kyi khrid yig lung / phag dkar/ dpyal lugs phag mo skor gsum/ nA ro mkha' spyod/

chos nyid dngos ston rnams kyi byin rlabs dang be'u bum lung rnams kyis skal ldan de dag smin cing grol bar 'dzad/ de'i tshe gong dkar rjer dpal rtse sogs yog dkyil chen mo
rnams gsan bzhes mdzad rjes khrums zla'i nyer gsum nas 'jam mgon mthu stobs dbang phyug nyid kye rdo rje'i gzhi bsnyen la 'jug par mdzad cing / dbyug zla'i tshes 'gor bdag
mos dbus la phebs pa dang stabs mtshungs su 'jam mgon gcung rin po che nyid thog mar sku rlung 'dra bas rim gyis snyun lci tsam bzhes tshul dang / de dus mdzod 'dzin pa'ang
dbus su phebs/ rje nyid kyis dam pa rnams kyi ngo mtshar rnam thar la gtso bor gyur pa chos 'chad sogs 'char 'phar gyi bsten mkhas bgyi ba rnams dang gang ci'i rim
gro'i zhal bkod bcas tshar phyin mdzad/ smin zla'i nang a Ni drung dang gang gi yum mchog dam pa de nyid kyi nang rten dngul gdung rin po che gsar bskrun mdzad rgyu'i nang
gzungs gdung tsha rnams la phyag nas dang mgo zla'i nang khang gsar dbon chos skyong bzang po/ /or du su blo bzang tshogs gnyis/ tshe ring pi si sogs la kye rdor rgyu dbang
dang dmar po skor gsum gyi rjes gnang sogs 'dod chos kyi bdud rtsis blo gros kyi bum pa 'gengs par mdzad rjes dus mdos phrin 'chol gyi nang so grub nas rta mgrin yang
gsang gi sgrub pa mdzad pa'i skabs sa skya tshogs kyi dar chen la rlung gnon sgrog thag 'dogs mi thang du lhung nas tshe'i dus byas par tshang ma ya nga zhing rnam rtog
za ba zhig byung ba de bzhin rjes su dgongs tshe/ me glang lo'i dpyid rgyal dbang rin po che dang dbyar 'jam mgon gcung dam pa nyid zhing brje ba'i ltas su ngos 'dzin mdzad
pa bzhin don la'ang de ltar du 'khums so/ /de dag gi don bsdu na/ ji

srid bskal mang snyed kyi rdzing bu ru/ /nar mar 'babs pa dam tshig gso ba'i rgyun/ /tshugs pa'i sgrun zlar mi shigs rdo rje'i srog /mA sa ri bong can gyi ngang du grub/ /de
tshe rjes skyes dam pas lkog gyur dang / /'grogs nas phyis 'byung ltas kyi mel tshe g.yos/ /rnal 'byor dkyil 'khor gtso bo'i he ru kar/ /bzhengs te skyed byed drin gzo'i
cho ga bsgrubs/ /bsnyon bral dam pa'i las su che ba ni/ /'chad rtsod rtsom sogs gsungs phyir drin can rjes/ /khor yug kun tu bstan pa'i byi dor la/ /dal med gzhol 'dir
mi dang blo ldan su/ /zhes kyang smras so// ! dgung grangs nyer dgur phebs pa me glang rgyal zla'i nang rje rdo rje 'chang sku mched kyi rgyun tsha rnams la zhal dkar ngag
dbang lags nas dbu rtser rab gnas brgya tshar mdzad skabs nyin gcig 'jam dbyangs gzi 'od 'bar ba'i spyan gnyis nas chab zegs pa zhig byung zhing / rta zla'i nang ngor pas
'jigs byed drug cu pa dang / gong dkar dpon slob rin po che nas kyang gtor bzlog mang du gnang mu'i/ dbo zla'i tshes bzhir gong sa rgyal dbang rin po che chos dbyings
su thim tshul gyi dgongs rdzogs 'bul bar mdzod 'dzin lha sar phebs shing rje nyid nas dgongs rdzogs su bde kye gsang gsum sogs kyi sgrub mchod gnang / de'i tshe klu sdings
zhabs drung rin po che zhabs 'bam gyi snyun lci mos ngor du khyogs la gdan 'dren mdzad rjes gza' skar legs mdzom nas/ mus chen sems dpa' chen po'i thugs dam ma ras bris
tshe dkyil zhal phye nas tshe dpag med lha dgu'i sgrub mchod brgya tshar gyi dbu tshugs mdzad/ de dus zla sked tsam la gang nas 'ong med pa'i bud med sprul gzugs 'dra ba
lung pa du ma'i mi nor ngo shes pa zhig byung

ba ni dus rtags lta bu yin 'dra gsungs/ mdzod 'dzin gdan sar 'byor nyer 'jam mgon gcung dam pa nyid la chab bsags kyi 'go zug dang bye tshogs sku rten pa'ang 'byor/ de sngon
nas bla ma dam pa du ma dang chos skyong 'ga' zhig gi lung / gzhan yang mo rtsis sogs la babs pa'i tshe dbang rjes gnang sogs tshang ma rje rdo rje 'chang nyid nas mdzad
pa dang mnyam du tshe chog /gtor ma/ bka' bstan gsung sgrogs/ mdos/ gtor bzlog /bskang ba/ sbyin sreg /sAtstsha sogs sku rim sgrub 'os kun chos sde nyi zla zung / ngor/
chos lhun/ zha lu sogs su mdzad cing / gzhan yang rtsis bon nas byung ba'i gto bcos sogs gang 'tshams mdzad skabs shig rje nyid lha khang rtser phebs te bye tshogs sku rten
par sku gsol thog lung zhu nan tan mdzad pas rbod gtong gi cho 'phrul yin tshul gyis 'jam mgon dpal ldan chos skyong gi gsung bzhin bgyis pas 'thus zhes stsal zhing /
phad bur lcags glang sogs bcug pa zhig zhags pas bcings te brag chung gi rir gnon la de'i khar mchod rten byin can gzhag /ces dang / yang nam mkhar yul gyis gzigs te/ lam
gyi gzhi mdor lha babs mchod rten bzhengs/ gzim chung gtso bo'i shar lhor rgyal mtshan dkar po 'od ldan tshugs gsungs pa las sku srog la skyon 'byung min nges sbyar zhu
bar mdzad kyang lan med du yal/ de skabs gzim chung shar na rje rdo rje 'dzin nyid bzhugs pa bzhin gtso bo yin pas de'i shar lhor rgyal mtshan dkar po 'dzugs dgos de bzhin
ring min nas sngags 'chang gos dkar lcang los mdzes pa'i skur bzhengs dgos kyi brda dang / mchod rten ni g.yul thang gsham gyi 'di nyid/ lha babs ni gdung brgyud rin po
che

tshar du dngar ba phebs par brtags pas chos skyong gi bka' lung yang gsal por stsal/ sa ga'i tshes 'gor 'jam mgon gcung dam pa'i sku mtshams grol kyang sbyin sreg ni gnang
ma thub/ de'i tshes bcu drug nyin g.ya' lung 'jag gshongs kyi 'khon sku 'bum la nyams gso gsar bskrun nang gzungs bcas legs par mdzad/ de dus lan gcig rje rdo rje 'dzin gyi
'od gsal du sgo rum bse mgon chenapo yin dgongs pa'i mgon po'i zhal 'bag sngo thal char lhags kyis gdungs pa 'dra ba zhig ltag sgo rdo skas 'gor gzhan la 'gro tshul gyis
byung bas thugs khral 'khrungs pa zhig dang / yang / bse mgon bzhugs khyim na mal lo'i thugs dam ma yin zer ba'i rus krong gzi brjid can zhig mchis par bse mgon gyi tshab
yin 'dra dgongs pa zhig dang / lan cig sku mched phyag sbrel gyis phebs bzhin pa'i mur sku skye de'i rnam pa med par byis pa lo lnga'i tshod tsam zhig mchis pa'i mthar/
rgya dkar nag gandho la'i steng khri zhig la 'jog gnang thog mkhan chen ngag dbang chos grags kyi skur 'gyur ba dang / lan cig chos dung rin po che 'jam mgon gcung dam
pa nas bzung gnang gi mod du 'jim rlon bzhin zhig pa dang / skabs shig mon pa zhig nas gzhi thog la bsdigs te mda' 'phen pa dang / ban de zhig gis rje nyid ma gtogs sku
'khor tshad mar bsnun cing bsdigs pa sogs ltas ngan pa bstud mar 'khrungs pas bzlog thabs kyang de dang de'i gnyen por ci dgos ye shes kyi gzigs pas 'doms par mdzad cing
/ gcung dam pa nyid la'ang sngon du ljags bsnyen skabs rje 'bangs nyer lnga'i gras dran pa nam mkha'i sku skye yin dgongs pa'i mod gter zhig 'don par mdzad pas/ gro ga dang
dar dmar la gter

chos dhA ki dhA ki zer ba'i glegs bam zhig rnyed pa dang / yang nyid kyi khong nang na byis pa mche ba skya zing nge ba zhig skye la khad yod dgongs pa dang / yang ljags thun
skabs dngos su rang sems kye rdor yab yum gyi rnam pa mtho gang tsam zhig rlangs pa bun ne 'thon nyams 'khrungs pas thugs skyo lhang nge ba dang / da nged gcong can 'di'i
gdung gi go sa mi yong bas gang ci'i mtshams la bla ma rin po che rang thugs bsam cher bskyed mdzad dgos gsung pa dang / skabs 'gar rim gro gsol sman sogs kyis dga' mo
yong 'gro zhes thugs gso'i tshul mdzad lan du/ bdag la zla ba brgyad par dri med rnam gnyis dang mi 'khrugs pa'i gsung chog rnams gnang rogs mdzod gsung pa sogs sku mched
thugs yid gcig 'dres kyi mdzad pas dus 'da' ba'i mur 'jam mgon dpal ldan chos skyong spyan 'dren gyis rjes gnang / 'chi bslu/ phrin 'chol/ zhal bkod sogs tshang ma rtag
'grus su mdzad cing / rje der brtag par bskyar zhus mdzad pas 'jam mgon gcung dam par rim gro phran bu dang / 'u bu 'di pas sku zhabs gcen gyi zhabs brtan la brtson dgos
'dug /ces zhus par mi gnang bar rje nyid kyi sku gegs sel thabs stsal bas gzhan dag na re/ ci gsung / zhus par mi gnang ma zhus par stsol ba 'di 'dra ya mtshan zhes sgrogs
pa'ang byung mod/ 'jam mgon de nyid kyis mngon mkhyen gsal por stsal ba yin grang / skabs shig rje rdo rje 'chang nyid nas phyag rdor u tsarya'i rjes gnang mdzad dus
'jam mgon gcung rin po che'i sku sha'i pags hrag la tsha 'khyug 'khyug 'khrungs pa dang / mkha' 'gro bsun bzlog mdzad skabs bsu ba rnams phyir slog pa'i mtshan ma mus chen
la 'khrungs pas

da cha yar bskyed bzhes pa zhig e yong gsungs mur gdugs dkar byad 'grol sogs mdzad/ zha lu nas bla grwa nyi shu skor gyis bu lugs bzlog chen bzhi/ tshe chog /don zhags sogs
dang / bla ma ye shes grags pas slob dpon mdzad de gdugs dkar mdos 'phen rgyu'i snga dro khong la khrag rlung snyun thub byung ba sogs 'tshubs nyams dang / de mtshams nas
'jam mgon gcung rin po che'i gsungs las/ bde mchog nas a lce drung mched byon na gsung bar rje nyid kyis ston ka tsam byon pas 'thus gsungs pa yin tshul mdzad pas/ ston
sgug long mi yong lags gsungs pa dang / rje nyid kha'ur sman chab la phebs grabs kyi nyer bsdogs mdzad pas/ 'jam mgon dpal ldan chos skyong gi gsung las chab kyang 'gyangs
pa dang gtar kha ni de lo nas bzung ji srid 'tsho ba'i bar mi rung gsungs pa'ang don gnas bzhin de nas bzung gnang ma dgos shing / sman pa zung nas chu gtar gnyis ka bshol
na zhabs la snyun gzhi byung dogs gleng ba ltar chu stod tshes lngar chab la phebs rtsis kyis tshes bzhir zhal dkar dkon rgyan la gang ci zhib gleng gnang bas/ da nangs
phyag rtsa gdeng khel zhig mi 'dug pas chab bshol cis kyang gnang dgos zhus don bzhin dang / de nas je zhan bcas sku drung du phebs pas bla sman pa mchi ma 'byin cing
'dug pas de 'phral bdud rtsi 'phel gdung sogs zhu bar mdzad cing / 'jam mgon dpal ldan chos skyong spyan 'dren mdzad pas des kyang spyan chab nyil bzhin du da sku zhabs
rin po che 'dir ma bzhugs gsung pas gzim spyil du phebs nas thugs dam gsol 'debs la brtson par mdzad pas dar tsam zhig nas dgongs pa chos dbyings su thim pa'i tshul gsan

pas/ rkyen sel rim gro sman zas spyod sogs gang la'ang 'gyod med de tsam zhig ni bgyis/ las dbang bzlog med 'di 'dra ang gsung ba'i mur zham 'bring pa rnams nas thugs gso dang
sbrags dgongs rdzogs skor gyi zhal bkod dang / sku bstod sogs gsol btab la de ring mang ja zhig dang / gzhan rnams 'jam mgon dpal ldan chos skyong sogs la zhu rtsis yin/
gsol 'debs da lta 'ong gsungs nas 'gro la rjes brtse ma 'di skad cig la stsal/ kye ma thub dbang bstan pa'i sogs shlo ka gcig ni lo de'i dpyid gong sa rin po che sogs
bstan 'dzin gzhan gshegs pa'ang thugs dran gyi gsung yin gsungs/ dar tsam nas 'jam mgon dpal ldan chos skyong spyan chab kyis brnangs pa tsam gsung 'dar bzhin du de ring
bdag sogs gdul bya kun gyi bsod nams dus gcig tu zad pa'i gnas tshul ngan pa de 'dra mthong byung bas da cha skyabs mgon dam pa nyid zhabs pad yun bzhugs kyi dgongs pa g.yel
med nas/ bstan don lar rgya tshang mar thugs bskyed zab sgron zhu dgos la'ang rim bzhin gsan bzhes thugs rje che dgos zhes dngos po'i 'bul cha dang bcas mdzad pas/ bka'
las/ spyir bdag rang bsod nams dman pas gzhon nu nas yab rje rdo rje 'chang gshegs/ gdan sa'i khur byis pa zhig la babs/ bar skabs su ya hud yong la khad kyi snang tshul
du ma'ang byung / khyad par nu bo de bdag rang la 'khri zhing gdan sa 'dzin par med ka med rang yin kyang / sdod ring lus gcong zhing da lo nad yun ring por byed sgo
kun 'thud ma shor bar byas khul dang / khyad par sku zhabs nyid nas de lta bu'i thugs brtson mdzad kyang gegs chag bzlog med kyi snang tshul 'dir bdag ni tshig pa za rang
drags kyang bya thabs mi 'dug pas sku zhabs

nas de lta'i thugs ngal mi bzhes par 'phral yun gang cir 'di nas kyang zhu cha mang du mchis pas de bzhin thugs khur che bzhes zhu gsungs pas thugs gsos te gnas skabs kyi gsung
gleng dang / 'jam mgon des spur drung thugs dam gsal 'debs sogs dang dus mtha'i zhal bkod tshang ma gnang ba dang chabs gcig rje rdo rje 'chang nas kyang thugs dam gyi
rtsis gang zin mdzad de tshes lnga nas bzung kye rdor sgrub mchod la thugs gzhol ba'i skabs dang / chos sde nyi zla zung nas kun rig sgrub mchod/ bzang spyod 'bum ther/
ban tshang pas kye rdor sgrub mchod rnams dang / zhag gsum nas thugs dam grol rtags je gsal gyis 'jam mgon mus chen ngag dbang lags rnams nas gsung chog dang / tshes bdun
la spur chas zhal bkod kyis spur bzhu'i gnas 'ga' zhig brtag sgril gnang bar phun gling tshoms chen 'thon pas der bca' sgrig dang brag rtsa rje'i dgongs rdzogs 'char can
yang gnang / chos brgyad snga dro mchod phreng rgyas pa'i dbus su sku spur spyan 'dren gyis phun gling sgo 'phyor du nye skor skya ser tshang mas byin rlabs zhus rjes
tshoms chen du gang gi 'jam mgon dpon slob rnams kyis kye rdor sbyin sreg sgo nas bzhu sbyangs mdzad pas chab nad can gyi sku spur de ni brlan med ltar skad cig la me mchod
bzhes pas 'jam mgon thugs dges te gsung chog gi mtshams shig la bum sgor thugs rtog mdzad pas dbu yongs rdzogs de phyogs su dud de dbu thod logs la kha sar pa Ni 'dra
ba'i bzhengs sku gsal ba gzigs shing / nang ltas dang bstun nam mkha' la'ang ngo mtshar 'dra yod 'gro dgongs gzigs pas nyi ma gsal zhing 'ja' dkar phon tsam byung bas/ 'o
ya gi ka yin 'dug gsungs

shing phyag thal mo mdzad/ thugs dam grol nas zhe dgu'i bar rje rdo rje 'chang nyid kyis kye rdor sgrub mchod nar ma'i nyin re bzhin de'i lho sgo'i gsung chog dbang bskur bcas
dang / zhag bdun pa'i thog mtshan byang sreg pa/ dkyil 'khor gshegs gsol sogs bdun tshigs rnam dag gi phyag bzhes kyi sgo nas rjes 'dzin dang / tshes bcu nas zhag gsum
ring sku gshegs kyi ljags bsnyen kha skong bcu cha'i sbyin sreg spel tshig can bcas mdzad/ spur khang dang gdung rus bsdu ba sogs 'jam mgon des mdzad nas spur sgam tshur
'byon dus mchod phreng nyung ngu'i sil snyan gyi sgra snyan du lhung bas thugs skyo lhang gi mur/ e ma 'dus byas thams cad ni mi rtag pa zhes gsungs pa'i snang tshul ni
'di 'dra dgongs pa'i ngang du dar tsam zhig 'byams/ bcu bzhi nas zhag lnga'i ring ngor du dge 'dun lnga brgya skor la bsnyen rgyas dang / dbus lho byang la dgongs rdzogs
sgrub mi ched mngags kyis lha sar jo zhal rnam gnyis/ rang byon bcu gcig zhal/ byams pa mched lnga/ byams pa chos 'khor/ lo ke shwa ra rnams la snyan shal/ byang chen rgyal
tshab rin po che/ bsam yas/ khra 'brug /yar klung shel brag rnams kyi rten gtsor yang snyan shal/ rnam grong rdo rje 'chang la bsngo rten sman par/ gos jus yug /gong
dkar 'dus sde nas gur rigs bsdus/ kye rdor bka' babs bzhi/ gza' yum/ bdag med ma/ gsang 'dus mi bskyod pa/ 'jam rdor/ sgrol ma bcu bdun/ gur sgrol/ a ra pa tsa na/ rigs gsum
spyi/ bde mchog lU nag dril gsum/ phag mo so bdun/ 'jigs byed ro langs brgyad bskor/ bcu gsum ma/ zhe dgu ma/ sgyu ma chen mo/ kun rig /rnam bir/ gshed dmar lha lnga/
bcu gsum ma/ dgra

gdong rnams kyi dkyil 'khor sgrub mchod dgos cha yon bcas dang / bkra shis chos sder gnas gsar rdo rje 'chang chen por na bza' cha tshang / phyag phreng rgyan bcas/ rdzab gsol/
phur pa sogs phyag cha rnams dang / chibs sga 'khor/ brgyad tshan gsum rnams dang / 'dus spyi nas kye rdor man ngag lugs/ bdag med ma/ gur rigs bsdus / rdo rje sgrol
ma/ rig byed ma/ gsang 'dus lugs gnyis/ 'jigs byed bcu gsum/ phyag rdor 'khor chen/ bde mchog lU nag /mkha' spyod ma/ mkha' 'gro rgya mtsho/ sangs rgyas mnyam sbyor/ gdan
bzhi/ sam pu Ti/ gur lha brgyad/ kun rig /rigs gsum spyi/ mi 'khrugs pa/ tshe dpag med/ 'od zer can/ rnam rgyal/ dus 'khor rnams kyi sgrub mchod dgos cha yon bcas/ zha
lur rdor dbyings rtsa lugs/ 'grel lugs/ rtse mo dang dpal mchog rigs bsdus/ dpal mchog rdor sems/ khams gsum rnam rgyal/ chos dbyings gsung dbang / 'jam dpal rigs bsdus/
'jam dpal gsang ldan/ kun rig /mi 'khrugs bcu gsum/ 'chi bdag 'joms pa/ rnam snang mngon byang / dri med rnam gnyis/ gra lnga/ gnas bcu/ don zhags/ gdugs dkar/ phyag rdor
'gro bzang / rnam rgyal/ sman bla/ 'chi med rnga sgra rnams kyi sgrub mchod dgos cha yon bcas/ gzhan yang gtsang dbus dgon sde nyis brgya dang zhe bdun tsam la mang skol
bsngo rten rnam gzhag sogs dang / paN chen thams cad mkhyen drung ljags bsngo rten dngul srang lnga bcu/ ja 'khor/ chibs sga 'khor rnams kyis mtshon brgyad tshan gsum bcas/
tshang ma'i dngos po gang song bsdoms ja 'khor drug don gsum lhag

tsam/ dngul srang chig stong sum brgya nyi shu skor/ dgu tshan brgyad tshan re/ bdun tshan kha shas/ lnga tshan so gsum/ gsum tshan nyis brgya bcu gcig /snam bubs brgya dang
go lnga/ kha btags chig khri drug stong bdun brgya brgal tsam/ mar khal brgya dang bdun cu skor/ gser zho brgya dang don drug bcas song zhing / spur rus btul zin nas gdung
tsha mchod dgu ma 'bum ther gtsug tor dri med snying po can dang / bla ma yi dam chos srung nor lha'i sku khri phrag brgal tsam gyi sAtstsha rnams chos grwa lho'i dge
'dun res bskor gyis khur bzhes 'go pa lde phyung pa bkra shis 'od zer gyis bgyis te thog mar tshoms dmar/ de nas lha chen thigs g.yab shar du tshugs/ gro bzhin tshes bzhi
nas thigs g.yab lho sogs su bde kye gsang gsum/ bdag med ma/ mkha' spyod ma/ kun rig /tshe chog /rnam rgyal/ bstan pa gso chog zhag bdun rnams dang rje rdo rje 'chang nyid
nas zhe dgu'i kye rdor grol nye yin pas skabs shig sku gshegs de snyun med sngar gyi rang chas su 'khrungs pas rang bzhin gyi gsung gleng mur deng sang 'o brgyal mi 'dug
gam gsung pas/ skyon ci yang mi 'dug bdag gi zhe dgu them dus gur mgon lha brgyad kyi dbang zhig bskur grogs mdzod gsung pa 'khrungs pa bzhin nyer lngar zhe dgu them
dus mgon po'i dbang chen gras lha brgyad dkyil chog khol sgrub kyis dbang bskur mdzad/ de skabs gzhung zhabs rin po che/ sde dge sa dbang / 'brug sde srid sogs kyis gtso
mdzad gzhis byes che phra du mas zhabs 'debs dngos po gser dngul ja sogs mang du 'bul bar mdzad/ khrums zla'i 'gor gdung tsha rnams grub pas rje nyid lha khang rtse'i smon
gnas yid 'ong tshal du bzhugs

'jags kyis phyag nas grangs gsog dang sbrags sku gshegs kyi zhal chems bzhin dri med rnam gnyis mi 'khrugs lha dgu rnams rdul dkyil thog nas ci rigs dang / phyi dro'i tshe
mgon khang du slad kyi phrin 'chol sogs la thugs brtson mdzad/ de nas rje rdo rje 'chang gi thugs dgongs la sku gshegs de'i zhe dgu zla mchod sogs la dge ba rgya cher ni
mdzad zin/ lo mchod kun rig ni btsugs/ gzhan dge rgyun rang ma byung yang chog /da ko gdan sa mdzes rgyan dngul gdung khyad 'phags shig byung na sku gshegs kyi dgongs pa
rdzogs thabs kyang de bas lhag pa med pa dang / khyad par gdan sa chen po 'di la zhabs tog tu dgongs te thog mar dus mchod gtsug lag khang bkod legs mdzad rjes der bzhugs
yul bgyid 'khrungs par sku dogs che skabs shig gso mi rung ba'i rgyu mtshan sogs snyan sgron bzhin lha mthil sprul pa'i gtsug lag khang chen por sku gsung gi rten khyad
mtshar bzhugs kyang thugs rten khyad 'thon ma bzhugs par dgongs/ mchod sdong 'dzam gling 'od gsal 'di nyid bzheng rgyu'i thig rtsa thar rtse paN chen gsung la sangs rgyas
phun tshogs kyis mchan gnang bzhin mdzad rjes byang chub mchod rten gyi shing bkod sogs bka' yis 'doms rjes/ dbyug zla'i nang chos gra lho byang pa/ yul chen pa/ nyi shar
pa/ chos lhun pa sogs brgya skor la gsung ngag rin po che lam 'bras bu dang bcas pa'i smin grol bsdus tsam zhig mdzad pa ni 'di nyid 'chad thang gsum pa'i skabs so/ /'di
lo mthong ba don yod nyams gso gsar bskrun lta bu'i gtsug lag khang steng ma gsar bzhengs kyis phebs 'grul skabs phyag 'byor gyi sku rten rnams bzhugs su gsol/ de mtshams
nas 'dzam gling na blo ldan gzur gnas kun gyi bsngags

brjod kyi me tog 'thor zhing 'dud pa'i yul du gyur pa mtshan mchog gsum ldan gyi gdung rabs rin po che 'jig rten na phan bde'i btsas su che ba 'di nyid spel ba'i phyir sdom
brtson ngur smrig gi brtul zhugs las slar ldog ste sngags 'chang gos dkar lcang los mdzes pa'i skur bzhengs su gsol bar/ lcang skya rdo rje 'chang / gnas gsar rdo rje 'chang
/ 'jam mgon dpal ldan chos skyong / gzhung zhabs rin po che dgung blon chen po rnams dang bcas sde dge sa skyong / zhu chen rin po che rnams kyis thog drangs mdor na
rje btsun sa skya'i bstan pa rin po che thugs la bcangs so cog nas gdung brgyud rin po che'i sku che ba'i lo rgyus zhib gleng gis jeng drangs te/ gdung 'dzin gyi go sa rin
po cher phebs dgos pa'i gsol 'debs nan tan chen pos mdzad pa'i rkyen dang / rje rdo rje 'chang nyid kyang snyigs dus kyi bstan pa'i me ro gso ba la sngags 'chang chos
kyi rgyal po dang 'jam mgon a mes zhabs kyi rnam thar lhur bzhes don thog tu 'gyur ba'i thugs bskyed dang / skye 'gro'i bsod nams mi dman pa sogs sgo du ma nas rten 'brel
'grig ste ston mjug gza' skar legs mdzom thog chos lung rgyal po'i sras mo gzhon pa phun tshogs tshe ring de nyid gsang rgya 'dzol med du padma 'dam na gnas kyang 'dam gyis
ma gos pa bzhin du khab bzhes mdzad/ mgo zla nas bzung rje nyid kyis rje btsun sa skya pa'i gdung rabs myur 'byon sku rim du gdugs dkar nyer bdun ma'i sgrub mchod brgya
tshar grangs gsog dang bdag mor kye rdor rgyu dbang dang de tshe dpag med lha dgu'i dbang / sgrol ma nyer gcig sogs rjes gnang kha shas/ khyad par so sor 'brang ma'i rjes
gnang brgya tshar rnams mdzad pa tsam nas bzung rje btsun sa skya pa'i gdung brgyud rin po che ma 'ongs srid mtha'i bar du 'byon pa'i ched kho nar gnang ba'i mdzad pa
gcig pur bltas kyang sku tshe ril po byol ba dang 'dra

ba lags so/ /de dag gi don bsdu na/ gnam lo sgra gcan 'bar ba'i glang dar gyis/ /kha ba ri pa'i legs byas gsog pa'i rten/ /phyag na padma 'jam dbyangs nyi zla zung / /kho bo'i
snang ba 'phrogs so kye ma hud/ /'on kyang drang srong chen po'i bka' lung gis/ /bde gshegs bstan pa byang phyogs 'phel ba dang / 'grib pa'i tshul gsungs rdzun bral tha
tshig la/ /kun kyang re zhig ngal bso bsten pa'i grogs/ /ngan de'i gnyen por dam bcas byang chub sems/ /dpal gyi rdo rje slar byon tshar bcad dang / /mnyam du bstan pa'i
me ro nyer gsos te/ /dgongs dbyings rdzogs pa'i snang ba'i zer phreng sbyin/ /gsung ngag legs bshad 'dab ma grol ba dang / /sngags 'chang utpal dkar po'i gos bzang can/
/sngon med gsar du bzhad pa'i dge mtshan ni/ /srid gsum che dgu'i gtam gyis bsus par nges/ /zhes kyang smras so// // ! dgung grangs sum cur phebs pas stag dpyid 'go mar
gong bzhin gyis bla ma yi dam sogs kyi sku par rnams dang / rje rdo rje 'chang nyid nas sku par stong du nye ba/ mchod pa rgya mchod dgu bsdoms nyis brgya skor 'debs par
mdzad/ rta zla nas mchod sdong gi zangs dngul/ gser/ phra rgyan sogs bzo gra'i bka' 'doms mdzad pa'i zangs dngul gser phra rgyan skor rje nyid kyi zhal sgo las byon pa'i
gdung rabs zhal skong bzhin dang / de'i tshe gzhung zhabs rin po che/ sde dge sa skyong sogs drag zhan du ma/ zhal ngo so so/ chos sde nyi zla zung sogs dgon sde mang po
phyag gnyer drung gras/ bla gnyer tshang gzhis mi ser skya sogs kyis phra rgyan gser dngul zangs sogs mang po'i zhabs 'debs phul/ nag zla nas bzung rje rdo rje 'dzin nyid
kyis rnam rgyal stong mchod ji song bar gsog gnang skabs/ gter ston rig 'dzin tshe dbang bkra shis kyis/ de'i gter chos zhig gi lung bstan las/ sa skya bo'i nang gi kun
dga'i ming : rkyen bar chad dam

sel dogs zon zab: /lha phur pa bsgrub na mchog tu shis: /rkyen der grol bod khams phan bde spel: /zhes sogs kyi lung dang auDy-in padma'i tshe chu ngo ma lo rgyus bcas stsal
ba bzhes shing / de dang chabs gcig rnam rgyal gyi sku gzungs 'bum ther bzhugs pa'i rnam rgyal mchod rten bzhi bzheng dgos tshul bzhin ngo mtshar rten bzhi'i gras rnam
rgyal sku 'bum gyi byang ngos su mchod rten 'di bzhi bzhengs gnang dang / brgya dpon bkra shis 'od zer nas rab gnas brgya tshar mdzad/ chu stod zla nang nas bzung rje btsun
sa skya pa'i gdung rabs myur 'byon ched du gzungs gra lnga'i sgrub mchod brgya tshar mdzad pa'i cho ga rer gtso mo'i sngags nyis brgya nyer gcig dang / lha mo bzhi'i sngags
zhe gnyis re 'khor sngags nyer gcig re bcas dang bstun bdag mor dbang bskur brgya tshar mdzad mu'i zla nang der ri khrod ma'i bum chog ljags rtsom gsar bsgrigs steng
thog mar gnang ste/ sgo rum du gsung bskang dang sbrags gsang rgya'ang grol zhing phun tshogs gling du phebs/ mi ring bar rje nyid kha'ur sman chab la chibs bskyod skabs
kyang gra lnga'i sgrub mchod chag med mdzad rgyu'i chas rnams 'gel khal dre'u phyir log pa sogs 'tshubs nyams 'ga' zhig byung ba ni bdag mo de yun ring mi bzhugs pa'i ltas
dang / gro bzhin phur sgrub grol nas mkhan chen gsar bsko dang bca' yig le tshan du ma 'di rnams ljags bsgrigs mdzad/ khrums zla'i nang shing bzo tshang ma grub pa'i
yar tshes dge bar rje rdo rje 'chang nas bum gter rigs lnga/ rgyud sam pu Ti dang dpa' bo grub pa nas gsungs pa'i sa g.yos thog bsrung gnod sbyin 'khor lo sogs nan tan sgrub
gnang rnams sa stegs kyi dbus dang phyogs mtshams rnams su bkod bzhin bzhugs pa dang / khyad par gnod sbyin bang mdzod dngos po bzang dgu phongs med spungs par mdzad

pa yang rgyal khams spyi bye brag gi 'byor pa 'phel zhing / khyad par gdan sa chen po 'di nyid srid pa ji srid bar bzhugs pa de srid du mnga' thang nam mkha' mdzod la dbang
'byor 'byung ba'i thugs bskyed bla na med pas rtsis zin par gnang ba ni/ de dus su ma zad rnam pa kun tu mdzad pas 'bras bu'ang mngon gyur gyis rje nyid kyi sku thog la
snga rabs kyang gdan sa chen por lugs gnyis kyi dpal 'byor rje rgyas yar ngo'i zla ba'i rjes su 'gro ba de ltar lags so/ /de steng pad gzungs g.yas su gur lcam dral zhal
rnams kyi sngags ring thung mgon po bdun cu/ mchog thob/ las sgrub/ don 'grub kyi sngags rnams sum brgya bcu gcig /gur/ zhal/ nor skyong dkar bdud kyi sku rnams bsdoms brgya
zhe gcig /de dag gi rjes gnang gsan dus kyi nas nag /g.yon du rnam sras/ nor bu bzang po/ /gnod sbyin pho dgu mo dgu/ tshogs bdag nye snying / snying po/ ming snying
/ tshangs pa/ brgya byin/ dbang phyug /khyab 'jug /lha mo brgyad/ mchod sprin rnams kyi sngags grangs gong 'dra/ rnam sras dzam ser gyi sku rnams bsdoms lnga brgya sum cu/
dbus su dkon mchog gsum gyi bkra shis phyin drug smon lam sogs grangs gong 'dra/ tshogs bdag 'dod rgyal kyi sku rnams bsdoms nga brgyad steng mtshams dang / de dbus gong
gi sAtstsha 'bum brgal tsam/ sku gshegs kyi rgyun tsha dgu stong bzhi brgya re brgyad/ rje rdo rje 'chang nyid kyi rgyun tsha nyi khri sum stong brgyad brgya so drug sogs
dang / de nas thog srung 'khor lo/ bstan 'gyur bka' 'gyur sde dge par ma/ yum rgyas pa'i glegs bam rnams bzang gos sna tshogs kyis spras pa'i bzhugs rim yang rig gnas/
theg dman gyi mdo/ bya spyod/ rnal 'byor/ rnal 'byor

chen po'i pha ma/ gnyis med rgyud rnams 'og nas gyen rdzogs kyi khrod rig phug dang 'dod gsol dum/ sman 'dam dang gdung tsha'i ri khrod ma/ 'od zer can/ mi g.yo ba/ sme rnam/
seng sgra/ so 'brang / gdugs dkar/ sgrol ljang / rigs gsum/ bcu gcig zhal/ tshe lha gsum/ sman bla rnams kyi sku yongs bsdoms bzhi stong drug brgya nga lnga/ de nas bar
thog steng sman 'jim sogs las grub pa'i gtsug tor dri med kyi dkyil 'khor blos blang / gos yol bla bre mchod tshogs bcas cho ga'i sgo nas bzhugs mthar/ thub dbang / rnam
snang / 'od dpag med/ mi 'khrugs pa/ rdo rje sems dpa'/ byams pa'i sku rnams bsdoms bzhi stong dang gcig /rje rdo rje 'chang nyid nas gtsug tor dri med kyi tsha chog mdzad
pa'i sA tstsha brgya dang brgyad/ yang bar thog steng rgyu gong 'dra'i 'od zer dri med kyi blos blang spyi dang khyad par gyi mchod rdzas 'gad gtsang bcas/ cho ga'i sgo
nas srog shing mtshal rtsi brtan sngags gser bris/ rtsa bar sa snying srang gang dang lcags rdor byin can/ sgrib sel gzungs dgu bcu/ logs la mdzod rnying 'dod gsol can/
mtha' skor du 'od zer dri med snying po can gyi sAtstsha go dgu /bar gzungs kye rdo rje'i rtsa sngags nas rnam 'joms bar gyi sngags so so nas lnga brgya bcu gsum re dang
/ tshang ma gser bris gcig /dmar po skor gsum/ nor rgyun ma/ tog gzungs nas 'byung ba'i 'bru nor 'phel ba'i gzungs te rgyud sde bzhi'i gzungs rags bsdus dang / khyad par
gtsug tor rnam rgyal/ gtsug tor dri med/ gsang ba ring bsrel/ byang chub rgyan 'bum/ rten 'brel snying po ste gzungs chen sde lngar grags pa dang / rab gnas rgyud gzungs
tshul khrims rnam dag /srog shing brtan sngags/ rdor dbyings/ chos

dbyings/ /sngags dbyings/ tshe gzungs/ byams pas dam bca'/ sangs rgyas stong snying / mdzod spu nor bu/ de bzhin gshegs pa'i yig brgya/ mtshams med sgrib sbyong / don yod grub
pa'i gzungs/ shes snying dang sngags nam mkha' mdzod gzungs rnams so so nas lnga stong chig brgya nga gcig dang gser bris re/ rig phug 'dod gsol du ma/ gsang 'dus/ 'jigs
byed/ gshed dmar/ rta mgrin skyer sgang / drag mthing dmar/ phur pa/ yang dag /rig byed ma/ mkha' spyod ma/ bde mchog /dus 'khor kye rdor gyi sku rnams bsdoms dgu stong
nyis brgya zhe bdun/ de nas bum thog bre nang du srog shing la zhal phyogs shing 'khor mor bzhugs pa yab rje bsod nams rin chen dang brag rtsa ba gnyis 'jim sku/ kye rdor
li sku/ bde mchog dang thub dbang klu 'jim/ phur pa 'jim sku/ chos dbang gi gter bzhes gu ru/ birWa pa/ dkar po rnam gsum/ kha che paN chen/ chos rje khu dbon/ bu ston/
rdo ring pa/ yongs 'dzin/ glo bo mkhan chen/ dkon mchog lhun grub/ tshar chen/ sngags 'chang chen po/ bsod nams chos 'phel/ a mes zhabs/ ngag dbang rnam rgyal/ bsod nams
lhun grub/ kun dga' bkra shis rnams kyi sku las kha che paN chen dang bu ston rin po che nas bzung so so'i phyag nas ma/ sngags 'chang chen po'i zhal thang chung ngu byin
can/ rje btsun rin po che'i mgur 'bum sngags 'chang chen po'i phyag bris ma/ sangs rgyas 'od srungs kyi tshems dum/ byang sems chos 'phags dang chibs ngang ba gser ldan
gyi tshems dum/ jo bo'i phyag tsha'i dum bu/ 'brog mi'i spur thal/ dam pa rgya gar gyi tshems/ rje btsun grags pa'i gdung rus/ sa paN spur thal/ skyer sgang pa'i spur
rus/ theg chen spur sha /nam mkha' rgyal

mtshan gyi spur rus/ ngor chen rdo rje 'chang gi spur rus spur thal/ rgyal tshab zhun thigs/ kun mkhyen rin po che dang sangs rgyas rin chen gyi spur rus/ spyan snga ngag dbang
chos grags kyi spur tsha/ dkon mchog lhun 'grub spur sol/ sangs rgyas seng ge'i spur thal/ tshar chen dbu thod dum bu sngags 'chang chen po'i zhun thigs chab ser ril
bu/ mkhyen brtse'i spur rus/ dkon mchog rgya mtsho'i dbu thod dum bu/ gzhon nu blo gros kyi spur tsha/ grags blo ba'i spur rus/ chab ser ril bu/ dkon mchog dpal ldan dang
shes rab 'byung gnas kyi spur rus/ mus chen sangs rgyas rgyal mtshan dang sgar chen gyi dbu thod dum/ klu sgrub rgya mtsho'i spur rus/ ngag dbang chos grags kyi gdung thal/
a mes zhabs kyi thugs dum gdung rus/ bsod nams mchog ldan gdung rus/ ngag dbang rnam rgyal kyi dbu thod dum/ bsod nams dbang phyug gi gdung rus/ bstan pa rab rgyas kyi
tshems ring bsrel can gyi dum bu/ bzang po rgyal mtshan gyi gdung rus/ sngags 'chang kun dga' bkra shis kyi gdung rus gdung thal/ mtshal gtar ril bu/ yab rje rdo rje 'chang
gi spur chab zegs 'dam rnams dang / yang rgyal po 'od zer go cha/ 'khon dkon mchog rgyal po yab sras/ 'u yug pa rig seng / shes rab rgya mtsho/ rgyal tshab/ lha mchog
/'phags chen/ sa lo/ /dkon mchog lhun grub/ spyan snga ngag chos/ bdag chen kun legs/ sngags 'chang yab sras/ tshar chen/ mkhyen brtse/ nam dpal/ dbang phyug rab brtan/
ngag dbang chos grags/ a mes zhabs yab sras dbon/ bco brgyad chen mo khu dbon/ bzang po rgyal mtshan/ ka spe ba/ yab rje rdo rje 'chang rnams kyi dbu lo/ /gzhan yang gong
gi bla ma rnams kyi na bza'i dum bu/ gong ma lnga/ bdag chen/

sa lo/ spyan snga/ grol mchog /tshar chen/ mkhyen brtse/ sngags 'chang yab sras gsum/ shes 'byung / ngag chos/ rtse gdong khri chen khu dbon/ a mes zhabs yab sras dbon/ sangs
rgyas phun tshogs/ tshul khrims dpal bzang / yab rje rdo rje 'chang / rje rdo rje 'chang sku mched bcas kyi bdud rtsi ril bu phon che ba/ thang stong rgyal por tshe dpag
med kyis dngos su stsal ba'i tshe ril/ mkhyen brtse'i skye bdun ril bu sogs skye bdun duu ma jo bo'i phyag bris ma'i dpe dum/ bla ma gong ma'i gtor skam sne 'dus/ 'jam
dbyangs ril bu/ rten 'dam ril nar/ ba so'i dbang bum byin can rnams dang / chos 'khor nang yab rje rdo rje 'chang / a mes zhabs/ sngags 'chang chen po/ tshar chen/ go ram
rje/ rdo rje gdan pa/ rdzong pa kun rgyal/ ngor chen rdo rje 'chang / gong ma lnga/ lo chen a ti sha /birWa pa/ bodhi satwa/ padma 'byung gnas/ klu sgrub/ sangs rgyas rdo
rje 'chang gi sku bcas bsdoms chig khri chig brgya don gcig /dbu gzungs lam zab/ kye rdor bka' babs bzhi/ bdag med ma/ gur/ sam/ dus 'khor sa lugs/ bde mchog lU nag dril
gsum/ sa phur/ gsang 'dus 'phags lugs/ 'jigs byed sa lugs/ kun rig /a ra pa tsa na lha lnga/ tshe dpag med lha dgu/ sems bskyed dbu ma lugs so thar/ gur zhal rnams kyi
bla brgyud dang / sa skya pa'i gdung rabs rnams brgya dang bcu gsum gser bris tshar gcig steng grub chen brgyad cu/ yang dag sa lugs/ dri med rnam gnyis kyi brgyud pa rnams
bzhugs

pa'i rtser sangs rgyas kyi ring bsrel rje nyid kyi phyag babs ji tsam 'dod pa 'jos kyang mi zad pa'i gter chen 'di nyid nas bco lnga dang de skabs 'phral 'byor nyer lnga/ khyung
po'i thugs byon ring bsrel gsum/ gtsug tor rnam rgyal gyi gzungs/ 'od zer dri med gzungs mdo yug bris/ gdugs dkar sku gzungs 'khor lo rnams bzhugs par rje nyid nas
rgyal mtshan 'dzugs chog dang rab gnas bsdus pa duu ma/ rgyas pa kye rdor dkyil chog dang 'brel ba zhi rgyas sbyin sreg bcas mdzad dus shangs 'ba' ra sprul skus bum pa bcud
ldan kha rgyan can gyis thog drangs dngos 'bul gya nom pa'ang mchod sdong gi drung du bzhes shing / da'u dpon don yod nas gser srang brgya phrag gi 'bul ba'ang zhi ba'i
sbyin sreg thog 'byor ba sogs ma bsgrigs lhun grub kyi la nye phun sum tshogs shing / bum pa ni da lta tshogs chen rnam rgyal sogs la mdzad pa 'di dang / gser de las 'og
nas 'byung ba'i bum sgo'i gser sku rdo rje 'chang bskrun par mdzad/ tshul 'di ni bdag cag gi ston pa mnyam med shAkya'i rgyal pos chos kyi 'khor lo bskor ba'i tshe lha'i
gtso bo zung nas gser gyi 'khor lo dang dung dkar po phul ba sogs dang mtshungs par sems shing / de'i tshe dpon la dge bsnyen gyi sdom pa phog ste kun dga' rgyal mtshan
du ming 'dogs mdzad/ dpon des zhabs brtan gsung rtsom zhus par byon dang 'byon 'gyur gyi zhabs brtan gsol 'debs bkra shis 'gyur med g.yung drung gnang nas re zhig tshogs
'don ma mdzad par slar chu lug lo nas gnang chog byung ba'ang ma 'ongs mngon mkhyen gyi rten 'brel bla med du sgrigs par mdzad pa gor ma chag /rten bzhengs 'di nyid kyi
gzungs sogs skor zhib par bkod cing gzhan rje nyid kyis rten bzhengs gnang

bar bltas nas sku tshe ril po khyol ba dang 'dra bar mdzad pa gzhan rnams kyang 'di dang cha 'dra na'ang mang bas 'jigs te rgyas par spro ma nus/ de nas gser dngul sogs kyi
g.yogs ma grub pa'i shing 'bum de nyid la/ thub bstan lha chen gyi mkhan rabs nyer bzhi pa brtson 'grus ye shes kyis kye rdor rab gnas 'bring po brgya kha yar dang / mgo
zla nas rje rdo rje 'dzin nyid kyis gshed dmar sgrub mchod brgya tshar gyi dbu tshugs par mdzad do/ /de dag gi don bsdu na/ rigs rus phun tshogs 'od gsal lha lam nas/ /sku
mched nyi zla'i gzigs pas bstan 'gro'i tshal/ /'byed snang nyin mtshan brdal ba'i ngo mtshar gyi/ /ya gyal sngags 'chang gos dkar kunda'i gnyen/ /'dzam gling bsod nams
mig gis mi mngon dbyings/ /'dzegs phral pad dkar spungs pa'i ring bsrel gyis/ /nyer gtams chos sku'i rten gyi za ma tog /br-ikShas spras pa'i phyi rol mchod sdong smin/
/dam ye dbyer med byin rlabs spro bsdu mkhan/ /phun tshogs rten 'brel lhun grub tsha zer dbang / /gang 'dul sku yi zlos gar gling bzhi ru/ /sgyur mdzad drin can bla ma rdo
rje 'chang / /zhes kyang smras so// ! dgung grangs so gcig tu phebs pa sa yos dpyid gser sku rdo rje 'chang gi bzo gra dang rim gyis gser zangs g.yogs rnams mdzad mu'i
dbo zla nas gong gi gshed dmar sgrub mchod 'phro sa ga tsam la grol bar mdzad pa'i dngos chog brgya dang dgu la gtso bo'i nye snying chig 'bum chig khri bdun stong chig brgya
nga gnyis/ gtso bo'i snying po rtsa sngags yum dang 'khor sngags rnams chig khri sum stong chig brgya nga gnyis re rnams ljags bzlas su bstar zhing / rta zla sngon ma'i
bcu bdun la sde dger dpal ldan chos skyong dang phyi ma'i bco brgyad la tshe 'dzin dpal bskyed bu 'khrid dam tshul khrims dpal rgyas dbang mo'i yum

phun tshogs tshe ring ma gshegs pas snga ma'i nyi dros tsam la sa skya'i nam mkha'i dbyings thams cad sprin kha dog lnga ldan sngar mthong ma myong bas gang ba zhig byung dus
'jam mgon de zhing brjes pa rje nyid kyis mkhyen pa dang bcas/ rje de'i dgongs rdzogs su lo star dus dran gyi thog byams chos sde lnga klog 'don yang mdzad/ dbo zla'i
nang phun tshogs tshe ring ma'i dgongs rdzogs su 'jam dbyangs kyi sman sku ngo mtshar can 'di'i sku rgyu rten 'dam dpe bral mar grags pa sogs byin rlabs phon che ba dang
rin po che dang sman sna'i tshogs kyi phye ma 'jim par bsres nas rje btsun rin po che grags pa rgyal mtshan gyi nang rten 'jam dbyangs gzi 'od 'bar ba'i sku dbyibs 'dra gang
lon mdzad nas ring bsrel rnam bzhis phyur por mdzad de rab tu gnas pa'i byin rlabs kyi gzi byin g.yos te bzhugs su gsol ba dang / yang a Ni'i drung kun dga' bstan pa'i
nyi ma dang rje nyid kyi yum mchog bsod nams dpal gyi dbang mo zung gi nang rten dngul gdung rin po che byang chub mchod rten phyag tshad can dbu zhabs bar gsum gyi gzungs
ring bsrel/ sku gshegs zung gi gdung 'dam la sAtstsha/ bla ma yi dam sangs rgyas byang sems chos srung nor lha'i sku par grangs mang bskrun pa sogs kyis gtams te phra
rgyan mchod rdzas dang bcas ngo mtshar 'phrul gyi bka' 'doms tshar phyin mdzad rjes dam ye dbyer med du byin gyis brlabs te lus can bsod nams gsog pa'i zhing mchog dam par
mig gi spyod yul du gsal ba 'di dang / yang rab 'byams rgyal ba kun gyi spyi gzugs khyab bdag dpal ldan bla ma dam pa bka' drin mtshungs med thar rtse rdo rje 'chang nam
mkha' bsam 'grub kun dga' mtshan dpe'i rgyal mtshan dpal bzang po zhes snyan pa'i ba dan srid pa gsum na gsal ba de nyid kyi sman sku yid bzhin gyi nor bu gsar bskrun
mdzad pa 'di nyid kyi rgyu ni/ sa 'jim gtsang mar rdzas nyer lnga'i thog drangs bzang zhing gya nom

pa du ma dang / rten 'dam dpe bral ma la slar yang rje nyid nas byin rten mang du bsre bar mdzad pa'i lde gu dang lhan cig sbrus pa las grub pa'i thar rtse ba nyid kyi sku
shin tu 'dra lon zhing mi bskyod rdo rje'i phyag rgya can du bzhugs pa 'di nyid kyi nang gzungs gtso bo yab rje bsod nams rin chen gyi thugs dam rten yun ring mdzad pa'i
'jigs byed kyi sman sku chung ngu rwa lo'i mngon rtogs rin chen snying po dang mthun pa la 'dod gsol gyis spras pa/ rdzogs pa'i sangs rgyas dang khyung po'i ring bsrel bcas
khyon dgu/ rje nyid kyi phyag tsha grangs mang / thar rtse rje'i thugs dam phyag phreng ba so de nyid kyi gdung 'dam dang gong ma mang po'i gdung 'dam las bskrun pa'i
sku par mang po/ dbu zhabs bar gsum gyi gzungs ring bsrel gyis phyur bar mdzad de 'dus tshogs nas rab tu gnas pa'i me tog tshar kha shas dang / rje rdo rje 'chang nyid kyis
kye rdo rje la brten pa'i rab tu gnas pa'i me tog gnad smin phul dus kyi gsung las/ ye shes sems dpa' phebs pa'i rtags kyang shar bas dgos 'dod re skong 'di nyid la rje
de rang gi dbu zhwa/ gos ber/ zhal dkar stegs bcas/ spyi blugs/ 'thor snod/ rdor dril/ nang mchod/ thod DA/ bum pa sogs bsod nams kyi zhing mchog der phul ba yin cing /
rje de'i sku drin ni nam du yang khyer mtha' ma mchis so/ /rgyu mtshan ci'i phyir na/ yab rje rdo rje 'chang de nyid zhi bar gshegs dus rang nyid byis pa na phra lugs gnyis
kyi blang dor la rmongs pa'i dus chos 'jig rten gyi mgo 'don tshang ma dam pa 'di'i sku drin gyis bskyangs pa'o/ /zhes gsungs/ de mtshams nas dbus kyi chos skyong khag
gi lung bstan las ru mtshon mang po dgos tshul bzhin nang so/ dus mchod dga' ldan smug chung rnams kyi nang dang bsam brling mgon khang steng bcas su so so'i thug chog
gsar bsgrigs ltar 'dzugs par mdzad pa dang /

yang spyan ltas shig la rtag 'tsher gangs mchod dgos tshul 'khrungs par yang de bzhin gsar bsgrigs thog mdzad/ snron zla'i nang rje btsun sa skya pa'i gdung rabs rin po che
'phel rgyas 'byung phyir dus mchod du/ zang tsha bsod nams rgyal mtshan dang bzang po dpal zung gi sman sku ring bsrel rnam bzhi'i gong bur bskrun te ji srid 'khor ba ma
stong bar du rje btsun sa skya pa'i gdung rabs rin po che rgyun mi chad par 'byon pa'i thugs bskyed bla na med pa dang bcas bla brang go bzhi las gdung rabs rin po che'i
'byung khungs su gyur pa dus mchod 'di nyid du bzhugs su gsol zhing / zla nang der mgon khang khag bzhi dang dngos grub gling rnams su rje nyid nas bdun phrag re'i ring
snga dro sgrol dkar yid bzhin 'khor lo'i bdag mdun bum bzlas rnams dang de'i rgyas pa'i sbyin sreg /phyi dro chos skyong so so'i bskang phrin bcas dpal gyi zhal zas re 'dod
don nam 'grub bar gta' mar bzung gnang gis skyed lhas su bdag nyid chen po bzang po dpal gyi sku bstod gsar bsgrigs mdzad pa dang bstun/ kun dga' tshe ring sogs kha shas
sku 'bum rnam rgyal la mchod 'bul gyi sgro btags te slar yang gsang rgya'i thog chos lung du rgyal yum sku drin can ma de nyid spyan 'dren par mngags te/ chu stod zla
nang gsang khog nas gdan sar phebs par bcom ldan 'das dpal gsang ba 'dus pa mi bskyod rdo rje'i rdul dkyil du smin par mdzad de rjes su gnang ba du ma dang / lha sku bde
stong dbyer med don dam pa'i gshis las ma g.yos kyang ltar snang mthun sdeb kyi la nyer shar ba'i rim gro rnams rim bzhin mdzad de gro bzhin phur sgrub dang bstun phun gling
du tho rengs snga bar phebs/ skabs shig rje nyid kyi 'od gsal du rgyal yum nyid dang lhan du brtse chen lha khang du phebs song bar gzim chung gi sgo 'gag de na rnal
'byor pa rus pa'i rgyan can bag dro ba zhig bzhugs 'dug pa des sna drangs brtse chen lha khang sa chen sku 'dra rin po

cher yab yum nas phyag gnang ste yab kyis yum la rten bshad gnang rtsis kyis/ phun sum tshogs pa mnga' ba gser gyi ri bo 'dra/ /zhes sogs bkra shis tshigs bcad gsum sngon 'gro'i
rten bshad mdzad skabs sku 'dra rin po che gzhan las gsal zhing dgyes nyams che ba zhig 'khrungs pa ni/ yab yum sku drin can las gdung brgyud rin po che zhal rnam pa
gnyis 'byon pa'i slar 'byung gi rten 'brel bla na med par yid gnyis dang bral/ khrums zla'i stod la gong gi gser sku rdo rje 'chang yang tshar phyin nas nang gzungs kyi
gtso bo gu ru rin po che'i sku tshab gter lnga'i nang tshan bye ma a krong gi sku gu ru yab yum gyi byang sems dkar dmar 'dres shing phyag nas ma ring bsrel 'byon bzhin
pa sde srid gtsang ba'i nang rten gras 'jam dbyangs bsod nams dbang po'i phyag babs de dang / gnyan phul byung ba gtsug tor rgyal pos gzhong par mdzad pa'i sa 'jam zhal sprod/
sa chen gyis phyag nas brgya tshar dang rje btsun sku mched kyi phyag nas dang thugs dam rten byin can/ sangs rgyas kyi 'phel gdung lnga rnams kyis thog drangs ring
bsrel rnam bzhi grangs mang nyung tsam ma gtogs mchod sdong nyid dang cha 'dra bzhugs par gza' skar dge ba nas 'thor nas sgrub par mdzad de rje nyid kyis rdo rje slob dpon
dang / mkhan po 'dus tshogs bcas nas kye rdo rje'i dkyil chog dang rjes 'brel rab gnas zhag bdun ma rgyas pa'i sbyin sreg /'o thug sgrub pa/ gzhan yang gtsug lag khang
rnams su sna lnga'i mchod pa/ dge 'dun bsnyen bkur mchod phreng bstar ba/ phyi bskor la me tog 'thor ba/ 'phen sku zhal dbye/ ston mo'i thog spyi sger legs skyes bzhes pa/
'go bzo bar gnang cha/ mnga' zhabs la 'bru 'gyed gzhas sogs cha lag tshang ba'i tshul gyis mdzad cing / gser sku rdo rje 'chang la na bza' sogs dang /

sku gshegs kyi rgyun bzhes 'dren chas/ dkar yol dang shel dpyad ngo mtshar can du ma/ dngul srang lnga bcu ma'i ting bcu gcig rnams dang / mi ring bar rje nyid kyi phrin las
las zur sbug pha sgar sogs nas sbyin bdag dad can rnams kyis phul gras dkar shel gyi mchod dpyad/ rgyu sna tshogs las grub pa'i me tog phon bcas phyag tu son pa bzhin slob
dpon rin po che bsod nams rtse mo/ chos rje khu dbon/ a mes zhabs sogs kyi dus chen mgo zla ba'i tshes bcu gnyis zhabs bskor la phebs gdong mchod sdong gi drung du phul
zhing thugs smon rgyal sras kun tu bzang po'i rjes 'gro'i mtshams sbyor yang mdzad lags/ de nas gzhi thog tu gsang rgya 'dzol med du phebs nas gzim phug sprul sku/ lcang
skya'i sku tsha/ zha lu mkhan po/ skyo mda' bla ma 'jam dbyangs kun dga' bstan 'dzin bzang po bcas par gsang 'dus 'jam rdor/ nA ro mkha' spyod bcas dang / yang gzim sprul/
sde dge bla ma sangs rgyas bzang po/ bsod nams rgyal mtshan/ 'dam bla bstan yar/ sangs rgyas dbang phyug /sde dge chog dpon kun dga' phrin las/ skyo mda' bla ma rnams
la gdugs dkar gnyis/ dri med rnam gnyis/ gzungs gra lnga/ ku ru kulle lha lnga/ sgrol ma bcu bdun ma/ 'jigs byed ro langs brgyad bskor/ bcu gsum ma/ sa lugs/ zhang lugs/
mgon po'i dbang chen lnga rnams dang / dmar po skor gsum gyi rjes gnang thun mong dang thun mong ma yin pa yongs rdzogs/ dmar mo skor gsum byin rlabs/ 'jigs byed rwa 'khrid
nyams 'khrid/ rwa pod/ dpal 'dzin be'u bum dang bcas pa'i lung / dpa' gcig /las gshin rigs gsum/ bcu

gsum ma/ rnam sras rigs chen bco lnga snyan grags sgrub dang bcas pa/ dud sol ma/ bran bdud/ zangs gri gnyis/ bektse gnyis/ mgon po phyag bzhi/ phyag drug /beng / legs ldan/
stag zhon/ trakshad/ tshe ring ma rnams dang / rje nyid kyi gsung rtsom 'jigs byed bcu gsum mngon dkyil/ mgon mdos dang zhal gyi dam tshig bskang ba/ sku bstod dad ldan
re skong yid nor/ gdung rabs myur 'byon gsol 'debs/ bden tshig ganggA'i chu rgyun/ rgyud sde'i gsol 'debs/ gyi ljang lugs kyi gtor bskang lung rnams dang / gshed dmar lha
lnga'i dbang lung bcas gnas gsar rje nas sde dge chog dbon la chos bka' rgya cher stsal dgos kyi bka' bzhin la las can gyi zhal slob gzhan dag kyang rjes su bzung zhing
/ 'jigs byed ra 'khrid dus ngo mtshar 'di lta mthong ste/ de'i 'bras bu rdor 'dzin gyi sems 'dzin gyi dbu tshugs nyin skyid grong gnas po gsung rab kyis ral gri yu ba la
rdo rje pha lam gyi rgyan ldan zhig khyer nas glo bur du byung ba la/ rje rdo rje 'chang gi gsung las/ gsung rab dang ral gri dang rdo rje pha lam gsum gyi ming bkra las
bzang ngan ci yin shes ldan dag gis rtogs nus gsungs te zhal byang 'byar ba dang bcas da lta'ang dbang rdzas khang gi 'jigs byed phyag cha'i gras su bzhugs su gsol ba lags/
yang de lo gdan sa'i gtsug lag khang g.yu thog /sku 'bum nub/ gzhon dbang / 'khon sku 'bum/ mthong ba don yod/ shAka bzang gsum/ grang mo che/ dge 'phel/ rdzong chung
/ rin chen sgang / bde chen gling / nyi lde/ bde mchog /mngon dga' bde chen/ sa tshogs mon chung rnams dang / g.yu thog /grang chen/ rin sgang / bde mchog /mngon dga' bde
chen mgon khang rnams su bla bre/ thang ka /ting phor/ bdun tshar/ rnga/ dung / 'khar rnga/ 'thor snod/ DA ma ru/ nang mchod/ rol mo/

sil snyan/ phud phor/ pad sder/ sgo lcags sogs sbyor 'jags mang du mdzad pa 'di rnams kyang / gdan sa chen po dpal ldan sa skya 'dir ngo mtshar ba'i gtsug lag khang rten bcas
bzhi/ sprul pa'i lha khang chen mo rnams kyi thog drangs gtsug lag khang ji snyed bzhugs pa la/ bar skabs su si tu byang rgyal dang lha sa rdzong pa sogs bstan dgra gdug
pa can rnams kyis nyams chag du ma btang bar sngags 'chang chos kyi rgyal pos nyams gso mdzad pa nas bzung gong ma rim can gyis gces spras su mdzad pa'i rgyun bzang po
mi nub pa'i ched dang / lhag par rje btsun sa skya pa'i gdung rabs rin po che 'dzam gling bstan 'gro'i dpal du myur bar phebs pa'i ched du dgongs par mdzad do/ /de dag gi
don bsdu na/ lho phyogs shrI dhA nya ka Ta nas/ /byang phyogs nor 'dzin skya bor bsod nams kyi/ /chos sku'i rten du byon tshe dregs byed lung / /phyogs las rnam rgyal ru
mtshon phyar bar bskul/ /de tshe bla ri'i gangs dkar 'dzum sgros dang / /glang gdong 'phags mas lung bstan snang brnyan kyang / /stong nyid phyag rgya khug pa'i ngang nyid
du/ /ma bsgrigs lhun grub la nye ci yang 'khrungs/ /byas shes drin gzo'i ngo mtshar phyag rjes ni/ /'jam dpal phug pa'i 'gram par rgyu ba byed/ /gdams pa'i mdzod sgo
phye ba'i dri bzhon gyis/ /dri gtsang khang rnams ngogs su byi dor mdzad/ /ces kyang smras so// ! dgung grangs so gnyis su phebs pa lcags 'brug lo nas bzung gong smos bzhin
chag med bzhis mtshon nyin zhag phrugs re'i sgom sgrub nyer bdun tsam mdzad pa rnams je rgyas su gtong bar mdzad pa dang / de lo mgon po'i chos skor mkhan chen chos bkra
shis sogs zhal slob 'ga' zhig la stsal ba'i tshe/ khyab bdag dgon gsar ba chen po sngags 'chang bsod nams chos 'phel gyis rje nyid la dbugs

dbyung gzengs bstod dang bcas sa skya pa'i gdung rabs 'byon par lung bstan pa dang / slob dpon bram ze mchog sred kyis sba sder la lcags dkrol ra ma lug gi rgyan btab pa zhig
tu gsol ja dron mo stsal ba dang / mkhan chen ngag dbang chos grags mnal lam du 'khrungs tshe mgon des mdzad pa'i pod chen drug gi 'grel par ljags lung zhu 'dod kyis glegs
bam rnams myur por bzhes skabs mkhan chen de gar phebs mi snang ba zhig 'khrungs shing / sa gar mi 'khrugs pa'i dbang grub 'phral gsang rgya grol te legs 'bul dang /
mi ring bar sman chab la phebs skabs ma mo'i chu gyong ba'i khar nyin gcig chab steng du sbrul zhig la snying rjes kun nas bslangs te ljags phus mdzad pa'i rkyen gyis zhabs
mtheb la gzug gzer 'khrungs pas bla sman rgyal tshing nas dreg yin tshul zhus/ je lod kyis mar lam skyed lhas mgon khang la'ang phebs ma bde/ sgang mkhar yum mchog nas
dbu mthing bzhes skabs chibs gzhol ba'i tshe zhabs nad sing dngas su gyur pas zhabs phyi kun de gar ha las/ skyes pho mos glu gzhas kyis sngun bsus gdan sar phebs pas zhabs
skyon ci yang ma byung ba ni 'phral du 'tshubs kyang 'gyangs min nas thugs 'dod 'grub pa'i la nye bzang bar ma zad dbu mthing bzhes 'phral snyun las grol tshul de bzhin
rje nyid 'byung bzhi la rang dbang thob pa'i dgongs gzhi khyad par can no/ /de'i sang nas yang sngar bzhin snyun gzhi des zla phyed tsam bskyed ma bzhes pa'i tshul gyi
thugs nyams 'ur te sman bcos rnams cham gyis bskyur nas sngar nas 'od gsal du 'khrungs shing phyis su rjes gnang yang gsan pa 'jam dpal nA ga raksha'i sgom bzlas srung
skud bcas mdzad pas/ zhag shas nas klu mang po zhig shi ba'i mtshan ma 'khrungs te snyun las grol ba'i tshul mdzad/ snron zla'i mjug nas zla

gcig ring rnam 'dren dam pa gnas gsar rdo rje 'chang chen po'i sku drin gsab ched dang / rje btsun sa skya pa'i sde bstan pa gdung brgyud dang bcas pa'i sku rim du rwa tshar
thun mong ma yin pa'i lugs dpal rdo rje 'jigs byed bcu gsum ma'i sgrub mchod brgya tshar grangs gsog mdzad skabs kyi chu stod zla ba'i tshes bcu gcig nyin gnas gsar rdo
rje 'chang zhi bar gshegs pas dgongs rdzogs kyi'ang go chod byung ba sogs lkog gyur rjen gsal gyi thugs mkhyen yin pa la ni bsnyon du med cing / dgung zhag nam rdzogs par
mkha' spyod ma'i sin dkyil sgrub mchod chag med kyi sngags sdom oM gsum ma nyi khri dgu stong bzhi brgya tham pa/ sku bstod lnga stong nyis brgya go gnyis/ mchog sprul
myur 'byon zhe dgu rnams mdzad cing / de lo ga ya dha ra'i bum chu'i snod gas pa dang bsam brling lha mchod dus gur kar chag pa rnams ni dbu bla 'di zhing khams brje ba'i
rtags dang / rje de nyid ni rnam kun nyin mtshan khor yug tu bstan 'gro'i don 'ba' zhig gis dus 'da' ba las rnam g.yeng gi dri ma phra mo tsam gyis ma gos kyang / 'jam mgon
gnas gsar ba de nyid gshegs pa nas bzung srod tho rengs nyin par gung tshigs skabs sogs yud tsam re bzhugs skabs thugs la skyo shas dang / khyad par da ni rje btsun gong
ma'i thugs dam chag med kyi rim pa kha gso ba rnams kyang zhu yul shin tu dkon pa 'dug dgongs pa'i thugs 'dun dung dung lhang lhang bcas nges 'byung gting nas 'khrungs
pa'i zhal 'don dge sbyor la rgyun las kyang thugs brtson gyis rtsa ba'i bla ma dam pa rnams kyi dgongs rdzogs dang skye 'gro sems can thams cad kyi don du smin rgyas mdzad/
rje de'i dgongs rdzogs dang bstun lo re bzhin 'jigs byed bcu gsum ma'i rdul dkyil sgrub mchod shom rgyas pa dang bcas zhag bzhi'i khongs su ya ma rA dza bzhi stong brgal
tsam dang / gsol 'debs bzhi brgya lhag tsam re mdzad cing phyi lo dus chen nyin dpal sa skya'i lha chen thig g.yab

gtsug lag khang du de nyid kyi 'dra sku rin po che gsar bskrun ring bsrel rnam bzhis phyur por mdzad de rab tu gnas pa'i me tog gis mnga' gsol bar dbu zhwa/ na bza'/ phyag
phreng / phyag cha/ mchod pa'i yo byad bcas de nyid kyi nyer spyad ngo mas spras te bzhugs drung sna lnga'i mchod pa 'bul gnang dang / gzhan yang gsung gi bdud rtsi bzhes
pa rnams bstan 'gro'i ched so so'i skal ba dang mthun par spel gnang dang / rje btsun sa skya pa'i bstan pa'i rtsa ba 'khon rigs dri ma med pa'i gdung rabs spel bar bka'
stsal sogs ngal ba lhur bzhes kyis dpal ldan bla ma dam pa'i dgongs rdzogs su stob pa dang / sngon du dgung grangs nyer gnyis thog gi spyan ltas ngo mtshar can de bzhin
dang / de lo khrums zla'i tshes gsum tho rengs gnas gsar rdo rje 'chang dpon g.yog tshang ma sa skya'i bla brang phun tshogs gling gi dbang khang du mjal bar ga ya dha ra'i
bum chu'i snod la skyon tshul de zhu gnang la skyon med 'gro gsung zhing / rje de la dgongs rdzogs 'bul rten yin dgongs pa'i khyad mtshar gyi gos phon chen 'bul nyams
dang / zhabs gras sbyin rgya ma yin snyam pa zhig gis/ yig brgya mtshal dam ma zhig phul nas rje bla ma snyun skabs pad dkar sprul sku'i lung bstan de 'di yin zer ba kha
phye nas gzigs pas tshigs bcad kha shas byung ba thugs dran mi gsal ba'i tshul mdzad/ yang skabs shig gnas der gnas gsar rdo rje 'chang nyid bzhugs te maNDal tshom bu du
ma bkod pa zhig gi mthar mchod gtor bshams nas phur pa'i dbang sngar gsan ma myong ba zhig stsal ba dang / gzhan yang rnam 'dren de yang yang phebs te rje btsun sa skya pa'i
zab chos kha shas la bskyar chos mdzad pa dang / sku'i rnam 'gyur zhi khro du ma'i sgo nas lugs gnyis kyi blang dor stsol ba sogs mtha' yas pa zhig 'khrungs pa ni 'khrul
zad rje btsun gong ma rnams kyi rnam thar kho na ste sa skya pa chen por 'jam pa'i dbyangs gtso

'khor/ rnal 'byor dbang phyug /zhang ston chos 'bar sogs dang / slob dpon rin po cher/ mnal tshe 'od gsal dag gis mnyam par 'jog /mthu stobs dbang phyug yi dam gang rung la/
/nyin mtshan gang yang the tshom gcod mdzad pas/ /zhes dang / rje btsun rin po cher/ mnal tshe chos rnams glegs bam gyi/ /tshul gyis khong du chud gyur pas/ /de yi mod
la chos kun gyi/ /de nyid gzigs pa khyod la 'dud/ /ces dang / 'jam mgon bla mar/ srid pa kun tu legs par sbyangs pas na/ /rmi lam na yang chos kyi sgo rnams kun/ /dge ba'i
bshes kyis dngos su 'doms par mdzad/ /ces sogs mang du gsungs ba bzhin dam pa'i khyad chos sha dag go /de nas dbyug zla'i tshes bcur 'bum thang sa paN phyi rten nyams gso
gsar bskrun lta bu mdzad nas rje nyid kyi rgyun gyi phyag tsha lnga stong bzhi brgya don bdun sogs nang gzungs grangs mang bcas byin rlabs kyi gzi byin 'phro bar mdzad
pa dang / mgo zla'i bde mchog sgrub mchod thog tshogs yongs la DA ma ru/ nang mchod/ 'thor snod gsar bskrun rnams sbyor 'jags kyis sgrub mchod dang dus mdos sogs kyi tshogs
dbur phebs pa'i skabs so/ /de dag gi don bsdu na/ dag snang 'od gsal me long dngas pa'i mkhar/ /dam pa'i zhal mthong lung bstan chu 'dzin g.yos/ /gsang rgya dbyang rnga'i
sgra grol zug rngu'i gdon/ /gdengs can dbyings su mi bzad thog gis bsgral/ /rigs bdag zhing sar dgongs pa'i char zim ni/ /mi mngon dbyings nas gzigs pa dge bas phab/
/snang brnyan myu gu bskrun tshe dge mtshan ltas/ /ci yang bzhad pa'i snye phon g.yur za ldem/ /thun gsum mnal tshe rnam 'dren mtshan mo'i mgon/ /zab chos bdud rtsi'i thigs
phreng slar yang spro/ /'jam mgon phyi rten kunda gzhon nu dang / /

gsang mtha'i khams su snang ba'i byi dor 'gran/ /zhes kyang smras so// ! dgung grangs so gsum du phebs pa lcags sbrul rgyal zla'i tshes gnyis nas bzung 'di yin med pa'i snyun
gzhi thub zhig bzhes pas nub gcig gzim shar gyi gnam sa bar gsum li khrir gzigs pas da lta rang sku tshe 'phos rgyu yin 'dra dgongs pa'ang 'khrungs mod/ sman bcos rim
gro dang thugs dam zab mo'i mthu la brten rta zla'i mjug nas rim dengs kyi tshul bzhes mur gzim shar mgon khang du zhal gyi dam tshig bskang gso mdzad pas sku lus sor chud/
de nas rdo brag rig 'dzin chen pos lung bstan gdung rabs myur 'byon sku rim du gra lnga dang dmar po skor gsum gyi sku par grangs mang dang / de dag gi sku gang legs bzhengs
dgos babs pa bzhin gra lnga lugs sku rnams sde dger yon sbyar gyis zhus/ gong gi sku par grangs mang de dag dang gdung rabs myur 'byon ched dmar po skor gsum bzheng
rgyu'i bca' bsgrigs la rten 'brel rang 'grig lta bur de dag gis mtshon sku par mang po de sngon nas gsar blugs grub 'phral yin pa bzhin brgya stong sogs phyag btab grangs
mang dang / sku rgyur byin rlabs rten 'dam mtshal sogs dbang rdzas dmar po sne mdzom 'jim gtsang la byin rlabs mdzad pa dang bsres te tshoms bar mgon khang du tshul khrims
bkra shis sogs nas shin tu gsang bar bzhengs te thun mong dang thun mong ma yin pa'i gzungs bcas snron zla'i mgor grub 'phral rje nyid kyis phyag nas tshar gcig dang
/ chos las pa bstan 'dzin rin chen gyis brgya tshar mdzad/ gzhan yang gdung rabs myur 'byon ched rmang mkhar thub bstan dge 'phel du lho byang dge 'dun brgyad grwas rje
btsun rin po che'i bla ma'i rnal 'byor dang phrin 'chol sogs zla gcig ring bgyis shing zla mjug brtse chen lha khang rgya cher bskrun par mdzad pa dang / chu stod zla nang
phur sgrub phrin 'chol gong

tsam la ri nag rtser bye ma ngu ba'i kha gnon gyi rigs gsum mchod rten gsar bskrun dang / skyed lhas phrin 'chol la yum gyi gnas gzigs ched yab yum lhan du phebs te byas 'gyur
du nub gcig bzhugs/ gnas gzigs grub nas mar lam lha 'khren lta bu'i rgyum lam gyi sked tsam phebs dus rbab rgyugs shig byung yang ma skyon/ bsam brling du'ang zhag gcig
dang mar lam ri nag rtser mchod rten rnams la phyag nas 'bring po mdzad rjes dri bya sder ma'i lhag tsam du byon dus nam mkha' dbyings shin tu dngas par dpon po ri'i thad
du sprin dum zhig 'dus te zim char 'bab pa dang / brag chung nas bde gling lcags ri'i bar 'ja' tshon 'od skor lta bu zhig kyang shar bas thugs la ya mtshan che ba zhig
'khrungs/ gro bzhin phur sgrub grol nas slar yang gra lnga sgrub mchod drug cur nye ba gsog gnang gis yum la dbang grangs gsog mdzad/ de sngon nas sde dge zhu chen rin
po ches/ gzim chung 'phrod min yang brtags ngos gdung brgyud myur 'byon gang ci'i mtshams la thugs bsam che bskyed dgos tshul gnang ba bzhin yab rje rdo rje 'chang gi gzim
chung 'chi med rdo rje'i gur khang rgya bskyed de rten 'brel khyad zhag bcu skor la tshar phyin pa mdzad nas mtshan yang 'dzam gling phun tshogs dpal 'bar du gsol te gu
ru drag dmar sgrub mchod kyis thog mar byin gyis brlabs/ de rjes rdo rje phur pa'i ras dkyil sgrub mchod kyang mdzad pas byin chags shing thugs bag phegs pa byung gsungs/
khrums zla'i nyer gcig la dpal sa skya'i rgyab ri seng ge'i gdong can gyi mig g.yon mtshon byed brag 'bur thad nas glo bur du zhig ral byung bar kun thugs rtog za ba'i
skabs rje nyid kyi 'od gsal du/ 'jam dbyangs gzi 'od 'bar ba'i sku drung na rje nyid bzhugs par rje btsun grags pa rgyal mtshan gyi zhabs gras yin dgongs pa'i grwa pa zhig
dang gsung gleng mur

brag ri zhig tshul de gsungs pas/ grwa pa de na re/ 'di rje btsun rin po che zhing khams brje skabs kyang byung bas chos rje bas rje'i dgongs rdzogs dang gdan sa'i sku rim
gnyis char la dmigs nas 'jam dbyangs gzi 'od 'bar ba'i sku 'di bzhengs pas skyon ma byung / da lta'i 'di'ang dpal sa skya pa'i bstan srid la gnod pa'i lcags glang zhig 'thon
nye yod pas zer mur rje nyid kyi thugs snang la/ thang sku zhig gi ldebs la ri sngon po gnyis phan tshun nas rgyugs pa'i sne 'dzoms mtshams nas glang sngon po mig khra
hrig ge ba zhig rwa nyug ge 'thon nyams byed pa 'khrungs pas gra pa des sngar gyi 'phro las/ da lam yang 'jam dbyangs gzi 'od 'bar ba'i sku tshad dang mnyam pa'i 'jam dbyangs
kyi sku zhig bzhengs nas phan ngo che zhing / de mtshungs nyin gcig nang yum rgyas pa tshar gsum bklags pas phan nam zer ba zhig 'khrungs pa bzhin smin zla'i bcu dgu
la thigs g.yab lhor dbu rtse 'jam dbyangs gzi 'od 'bar ba dang mnyam pa'i rje btsun 'jam dpal dbyangs sman 'dam las grub pa byin rlabs kyi gzi 'bar grang gser leb byugs
can sku rgyan na bza' mchod cha sogs dang / gzungs gzhug skabs thugs kar gzhug rgyu'i 'jam dpal gyi sku zhig thigs g.yab rten khrod nas 'tshol bar mdzad pas mangga'i mtshan
can gyi phyag babs li sku mkhyid gang tsam zhig phyag tu thebs pa'i gsham yig la sbyin bdag gi ming bsam 'grub phun tshogs kyis bzhengs zer ba'i tshig sgra legs pa de
bzhin ma bsgrigs lhun grub kyi rten 'brel lta bur byung bas/ bstan srid lor rgya la nges par phan pa zhig yin no gsungs pa'i sku 'dra rin po che 'di la dbu zhabs bar gsum
gyi gzungs ring bsrel dang bcas pas phyur bor gtams shing / khyad par ri bkra ngan pa bzlog pa'i 'dod gsol bcas 'bul gnang gis kye rdo rje la brten pa'i rab gnas 'bring
po dang / gzhan

tshar 'ga' zhig bcas dam ye dbyer med du byin gyis rlob par mdzad do/ /de lo gzhung zhabs rin po che nas sku rim thugs brtson 'ga' zhig gnang dgos byung ba ltar 'dir yang smin
zla'i nang / rje rdo rje 'chang nas bdud 'dul phug tu bskang phrin gnad smin la zhag shas thugs gzhol/ de nas mdos chung gi tshogs dbur phebs kyang de dus mtshan 'grul
bsrung dgos stabs gtor rgyag la ma phebs/ dus mdos thog sde dge gnyer pa sngo ye sogs dang hor kre bo dpon sde dge'i sras mo bcas dang / gnas gsar rje'i phyag mdzod sogs
kyang 'byor pas so so'i blo dang mtshams pa'i lugs zung gi bdag rkyen dang / phyag mdzod nas bodhi'i tsitta'i phyag phreng rgyan ldan zhig phul/ de nas lha chen mkhan po
chos bkra shis sogs zhal slob 'gar mtshan nyid kyi yig cha rgya bod mang pos mdzad pa'i ljags lung phon chen yang stsol bar mdzad do/ /de dag gi don bsdu na/ gnyan mgon
dam tshig bskang ba'i g.yar lam du/ /mi mthun g.yul rgyal dbang lha grub pa'i mod/ /brtse chen snying po dri gtsang khang bu rgyas/ /bye ma ngan pa'i kha gnon rigs gsum
rten/ /bskrun che ya mtshan ltas bcas yum mchog nyid/ /slar smin mdzad rjes gzim spyil gsar pa ni/ /byin rlabs gzi byin 'bar ba dang bcas pa/ /yang dag grub pa'i byin chags
bag phebs 'khrungs/ /sngon tshe rdor 'dzin dus kyi gsang ba'i gtam/ /dag snang ngang du gleng ba'i bden tshig don/ /ji bzhin mdzad 'phral ngan rtags dbyings dengs nas/
/'char 'phar bstan 'gro'i don chen nyid la gzhol/ /zhes kyang smras so// // ! dgung grangs so bzhir byon pa chu rta dbo zla'i nang gdung rabs myur 'byon ched du dgongs rje
nyid nas khyad byang mgon khang du gtor bsngo chen mo'i nang gi chos skyong tshang mar gtor bsngo brgya rtsa gsog gnang dus gong gi phyag phreng de mdzad chog byung bas
phyag mdzod 'jam dpal gyis phul yang don la gnas gsar

rdo rje 'chang de nyid kyis gdung rabs myur 'byon rten 'brel bsgrigs sam snyam gsungs/ gzhan yang gdung rabs rin po che myur phebs ched smin grol gling / rta nag thub bstan
mkhan po bstan 'dzin rgyal mtshan/ dza lung pa 'gyur med gsang sngags bstan 'phel rnams kyis 'khor lo/ za yig /rim gro'i zhal bkod sogs tshang ma chos sde rnam gnyis/ ngor/
bkra shis chos sde/ gong dkar/ sde dge lhun grub steng sogs gtsang dbus khams kyis dgon rnams kyis thog drangs sangs rgyas bstan pa'i ris med grub mtha' dang / rtsis
bon nas sgrub dgos sogs tshang ma dang / jo zhal rnam gnyis mtha' 'dul yang 'dul ru gnon gyi gtsug lag khang / rgyang dang rgyang 'bum mo tshe sogs sngon gyi gnas rnying
du mar zhabs tog dgos tshul bzhin rtsad gcod mdzad pas mtshal ris ye shes sgrol ma rten brten pa bcas deng sang gang bzhugs su la yang zhu rgyu ma byung / 'dan klong thang
sgrol ma'ang sku chung ngu zhig las med skad bcas tshang mar mchod 'bul rgya che nas sne 'grel par ci smin mdzad/ de nas zhal dkar sman ram par bskul ma mdzad pa bzhin
srid 'bebs sman dang zas spyod tshang ma yig lam nas phul ba dang bcas gang sar snyan zhu 'dzol med zhus pas phyis su'ang 'di la thugs 'dogs lhag par che/ gang ltar snga
phyi bar mtshams kun tu rje btsun sa skya pa'i gdung rabs myur 'byon kho nar thugs brtson 'di nyid gcig pu'i sku drin yang bskal pa rgya mtshor khyer mtha' mchis min blo
ldan gzur gnas dag gis dpyod par zhu/ nag zla'i yar tshes la rgyal yum/ lha chen mkhan po/ mus chen/ zur 'chad grub dbang sogs la ku ru kulle ngor lugs thun mong dang thun
mong ma yin pa tshar lugs kyang de bzhin bcas kyi rjes gnang / lha lnga'i dbang / lha lnga gsang sgrub byin rlabs/ tshogs bdag ngor lugs/ tshar lugs

thun mong dang thun mong ma yin pa/ chags rdor/ dkar po/ phyag bzhi pa/ 'dod rgyal ngor lugs/ tshar lugs thun mong ba/ dmar chung skor gsum rnams gnang skabs shig spyan ltas
su/ dpon po ri'i rtse nas lha rgyal 'then pa'i skad gsal por gsan pa dang / gzhi thog ltag gi bskor lam du mi zhig gis tsandan dmar po'i 'khur po shin tu che ba zhig 'khyer
yong ba dang / yang lha khang rtse'i mdzod nag nang khug ma ser po zhig na TaM ka nyung ngu las mi snang bar mi zhig nas da 'di TaM kas myur du khengs yong rgyu yin
zer ba 'khrungs pa 'di la ni/ phyi ltar na slar 'byung sa khyi lo rje nyid nas rigs sras dam pa nyi zla zung la rnam sras rigs chen bco lnga'i rjes gnang stsal skabs mdzod
'dzin kun dga' phun tshogs kyi thugs rgyud bskul ba ltar dngul bre chen brgya rtsa sogs rje btsun sa skya pa'i 'thas su gan mdzod 'dir 'jog par mdzad pa dang / nang ltar
na khams gsum dbang du sdud pa'i gdung brgyud rin po che myur du zhal gzigs kyi brdar gor ma chag /de lo gong sa rin po che blo bzang bstan pa'i dbang phyug 'jam dpal rgya
mtsho dpal bzang po gru 'dzin gser khri rin po cher mnga' gsol skabs rje nyid phebs bzhed thun mong ma yin pa mchis rung gdung rabs rin po che nyag phra bas bcad rgya
dang / zhabs dreg /zhabs 'bam sogs sgo du ma nas phebs ma bde bas mdzod 'dzin pa shes rab phun tshogs la bka' 'doms bzhin phebs/ de nas chos gra lho byang gi spyi chen bzod
rgyan gyis gzhis rtse bkra shis sogs bkug nas/ thub bstan lha chen gyi rung khang ngam g.yos khang dpal 'byor rgya mtshor khro chen gsar blugs skabs/ der shis brjod dang
khro chen gyi mtshan ljags sgrig mdzad pa dang mnyam du dbyar chos chen mo'i tshogs dung dkar po rgyang grags gsung bskul dus gcig mdzom pa'i rten 'brel bzang por lhun
gyis grub ste mtshan yang 'dod dgu rgya mtshor gsol zhing rje nyid nas sgrub gnang gi tshogs bdag zab

'khor yang 'jug par mdzad/ snron zla'i tshes bcu phun tshogs sbyor nyin rje rdo rje 'chang nyid nas lo gnang dus kyis sa bcud bum gter 'char can sgrub gras kyi gsung chog de
grub 'phral gung tshigs dang bstun chos lung nas rgyal po bsod nams don grub sras 'khor rags bsdus bcas 'byon pa'i gnas tshul gyi thog mar mthong smon na da lta bzhugs
yod zer ba gsan pas/ smon pa'i sgra de bum sgrub kyi tshig sgrar legs shing / de nyin rgyal yum mchog dbu sil grub nas sku rgyan bzhes skabs bcas sang nyin mjal 'dzom thog
ma dang rang 'grig dang lung srol gyi sos bskor zhes gos rgyan gzabs 'chor skra bkru bza' btung 'byor pa dang bcas rten mjal bskor ba glu gzhas rkang bro sogs skyid nyams
byed srol nas/ chu zam sogs zhabs phyi rnying gras kyis thog drangs sde nub pas dga' gzhas byed pa dang 'grig pa sogs ni/ 'jam mgon bla mas/ gang na thod dang skra gsar
dang / /gar dang rol mo'i sgra yod pa/ /de na mya ngan yod min pas/ /des na rol mo bsngags pa yin/ /zhes gsungs pa'i don lags/ de nas rgyal po dpon g.yog nas mjal phyag
dngos gzhi dang / phar legs so gnang rgyu tshes bcu bzhir mdzad rgyur de sngon ma bsgrigs kyang / sa skya'i g.yas g.yon mdun gsum na dar 'dzugs dang / chu mig rdzing kha
nas bu mo byi lo ma lo bdun lon pa gsum gyis rigs lnga dar dbyangs DA dril bum pa me long thogs nas khrus kyi stangs ka byas te chu 'khyer dgos bzhin la/ dkar po rnam gsum
gyi phyi rten thog nas byon pa'i 'jam chur grags pa 'di nas bum pa gang 'khyer ba de'ang mjal gong sleb pa dang / phan tshun legs so 'khyer mi rnams kyang gos rgyan gzabs
ma dang / lhag par phar gnang rgyu'i thog gang ci'i lo rgyus legs bshad kyi gsung

shog rgyas pa ljags rtsom ma de mgron gnyer rgyal tshing nas rim bsher gyis stobs par mdzad pas khong dpon g.yog rnams dgyes pa rab kyi rtser son/ de'i tshe gzim chung rtser
rgyal po yab sras la tshe dbang mdzad skabs char zim bur 'bab cing chos dung dkar po rgyang grags kyi mjal kha rten bshad bcas rje nyid nas stsal ba dang / gzhan yang byad
'grol sogs thugs 'dod kyi chos bka' dang / mchod 'bul thog lha chen khyams stod du gsol ston rgyas pa/ 'phel rgyas bzhugs 'tsher du'ang khrung bzhes sogs go babs dang
bstun pa'i bdag rkyen yang dag bka' drin che nas chu stod tshes gsum la rgyal po dpon g.yog 'thon pa sogs rten 'brel khyad par can de 'dra'ang ring por mi thogs par gdung
brgyud rin po che phebs pa'i la nye shin tu bzang bar ngos 'dzin mdzad/ zla nang der phun gling du phebs te mo lung bzhin brtse chen lha khang du rje nyid nas phur bzlog
shin tu rgyas pa nyin bzhi'i ring nam langs sa rub lta bur sgrub gnang gis lha chen steng nas nub tu 'phen par mdzad/ gro bzhin zla nang tsam la spyan ltas su/ pu trar
phrin 'chol dmigs phug mdzad tshe chu lug nang gdung brgyud rin po che 'byon par lung bstan pa dang dus mtshungs 'dar grong mkhan chen ngag dbang shes rab nas kyang dge 'phel
du gdung rabs myur 'byon gyi gsol 'debs nan tan mdzad pa'i mnal lam du/ 'jam dbyangs kyi bris sku zhig gi gras la byis pa chung ngu dar dang rin po ches brgyan pa zhig
kyang byung ba bzhin gdung brgyud phebs ngo shin tu che ba 'khrungs shing / gzhan yang gro bzhin nang rje nyid nas nang sor phrin 'chol zhag gcig ma dang / khrums zla'i
bcu bzhi nas bzung gta' gtor zur brgyad pa 'dzugs gnang dang chabs gcig phrin 'chol zhag gsum ma mdzad de rgyal zla'i bcu bzhi'i bar dus gtor chag med bzung nas

gtor ma spo bar mdzad de chu lug rta zla nas chu stod kyi bar la gtor 'dzugs mdzad pa'i dam bca' gnang zhing / de khongs su gdung brgyud nges par 'byon pa dang / de yang chu
lug nag zla'i tshes 'go rang la nges par 'byon pa'i phrin 'chol gnad bsnun mdzad pa'i dus gtor bzung ba gnang / mdos thog mtsho kha nas gu shrI rgyal brgyud jun wang bsod
nams bstan 'dzin yab sras/ btsun mo/ sku tsha/ 'khor rags bsdus bcas rgyal bstan spyi bye brag la mi phyed pa'i thugs dad brtan pos byon par gong ma bdag po chen pos wang
gi tshe lo stsal bas khyad par du che zhing / spyir yang rgyal rigs go sa mtho ba dang / yang sgos chos rgyal lugs zung mkhyen spyan yangs pa bcas sgo du ma nas bkur
bzos gang che mdzad cing / rgyal po nas kyang dngul bre chen nyer gsum gyis mtshon 'bul sbam mtho ba dang bcas zhabs brtan rdo rje'i re khA can gyi rten 'brel mdzad pa/ dus
mdos kyi zhabs tog nyin gang ma 'gan bzhes sogs ngo mtshar gyi mdzad pa dang / khong rang gi thugs bzhed rnams kyang ji lta ba bzhin bka' drin che bas dpon yab sras 'khor
bcas dgyes pa'i dpal la 'khod/ dus mdos kyi skabs nye 'gyangs gnas gzigs rnams dang 'thon phyag kyang stsal/ nyer dgur tshogs chen mor dpon nas dar 'gyed dang / de nyin
gnam gshis shin tu rtsub cing thal rlung nyin khyongs ma byung bar dpon thugs dad can gyi gsung 'phros su/ thal rlung des gtor ma'i gdong ma 'gags par g.yas g.yon du yol
nas 'gro ba de 'dra ngo mtshar chen po yin 'dug /ces bsngags brjod kyi me tog 'thor bar mdzad pa don la'ang de bzhin byung gsung ngo / /de dag gi don bsdu na/ phan bde'i
rtsa ba 'khon rigs 'dod 'jo'i dpal/ /myur bzhes thabs brgya'i 'phrul

mkhan kha lo pa/ /sprul pa'i ded dpon sngags 'chang rdo rje 'dzin/ /dbang lha'i dngos grub shes rab stong nyid 'jing / /zhugs tshe ya mtshan mthun pa'i rlung gi ltas/ /ci yang
g.yo ba'i mod du gru 'dzin rtser/ /gser khrir mnga' gsol mchod pa'i phreng bstar nas/ /dpal 'byor rgyal mtsho'i lto 'gro'i gtsug gi nor/ /rten 'brel dang bcas sa bcud
smin rjes su/ /phrin las lha yis dkar phyogs ba dan dang / /las mkhan mon bu dgyes 'dzum gsang lung grol/ /dregs ldan rgyal po'ang sa 'dir bskyod cing 'dud/ /ces kyang smras
so// // ! dgung grangs so lngar phebs pa chu lug rgyal po lo gsar nyin gong gi dpon la tshe dpag med lha dgu'i dbang dang / gsol sman/ mgul srung / rdo sku'i kha sarba
Ni khyad mtshar/ rje nyid kyi rgyun bzhes zhal dkar 'bras sil gyis gang ba sogs stsal nang sbyar bka' mchid tshang ma snyan du lhon nges dang / tshoms chen du bla bre
yol ba sogs gzabs mas mdzes shing / go babs dang bstun pa'i bzhugs stan sder kha sogs kyi thog legs bshad rigs lung gi bgro gleng bcas gra bgrig mdzad mthar dpon yab sras
'khor bcas kyis rje nyid la mgul dar sgron pa dang bstun skyabs 'jug gi rjes 'dzin zhu ba dang gang ci'i legs lam mtshams la lha mi ngo 'phrod lta bu'i 'phros yong tshul
zhus shing / rje rdo rje 'chang nas kyang lugs zung gi zhal ta mtha' 'doms bcas gnang bas khong thugs 'phreng nyams 'bral mi phod pa lta bu'i spyan chab dang thugs smon
yang dag mdzad pa dang mnyam du sras chung ngu des kyang sku mdun gyi gsol lcog brkos ma nas bzung ste smon lam mdzad pa sogs yab sras gnyis ka thugs tshims pa'i go 'phang
la 'god par mdzad do/ /de dus 'di phyogs kha tar da lo dpon khag stobs chen sras btsun mo bcas

shis par phebs shing mdos chen lo gsar bcas gzabs lugs 'di'i sad lo'u 'u cag la mdos chen gzabs spras byed rgyu yong zer ba'ang don la gnas/ de nas gtor spod sogs 'char 'phar
ci rigs mdzad mur tshoms dmar gnam yangs la 'grems rgyu'i bzang gos khra bsgrigs kyi nor bu'i do shal gsar bskrun gyi bka' 'doms dang / sku rim chen mo dang nye bar mnga'
ris 'phel rgyas gling gi grwa pa rnams la mjal phyag gnang ba'i nub mo 'od gsal du/ sa chen gyi sku zhal byang gzigs shin tu dgyes nyams can 'dzum zhing gsung 'byon la
khad lta bu zhig 'khrungs pa rjes su dgongs tshe zla ba phyi mar gdung brgyud rin po che zhal gzigs pa'i ltas dang / nag zla'i tshes brgyad rgyal phur 'dzoms pas rig byed
ma dang tshogs bdag nyin thang gsar bskrun dang / gdung rabs myur 'byon sku rim la gal che ba'i tshogs bdag bskang gso ljags bsgrigs nyams su blangs bde bar mdzad pa 'di'i
shom dbyangs rol dang bcas 'phags pa rin po che blo gros rgyal mtshan zhes rgya bod khams gsum dbang sdud de'i bzhugs khri padma can gyi steng nas gnang rgyu'i tho rengs
tshogs bdag yus pa lta bus glo bur du yum mchog nyid la sku khrag lta bu'i snyun thu mos ci mdzad gtol med du gyur kyang / rje rdo rje 'dzin nyid kyi thugs dam zab mo
dang / gsol sman/ rim gro sogs kyis myur dengs dang / de nyin mang sbyin gras su dam sel can gyi mi rgan zhig rgyab khur 'khyer bzhin du mjal phyag la byung bas des rkyen
byas sam dgongs pa'i thugs dogs bcas/ gang ltar gdung brgyud rin po che tshes brgyad rgyal phur nyin 'byon rgyur zhag gcig 'gyangs kyang dngos gzhi rten 'brel shin tu
legs pa ni sngar nas ma bsgrigs rang 'grig nor bu'i do shal 'dis thog drangs spyan

gzigs du ma dang / 'phags pa rin po che'i dbang ting dzhaikShim mar mchod bshams kyis tshogs bdag gi bskang ba thog ma de tshugs par mdzad pa'i spyan 'dren dang bstun kha'u
phyogs nas kha ba bu yug 'tshubs pa sogs lha 'go ba'i rtags dang bcas gsung bskang yongs rdzogs nyin khongs su grub par mdzad/ de dus yum yang snyun gzhi las grol bas yab
yum zhal rgyas te dmar po skor gsum gyi sku par 'debs gnang dang / tshes dgu dang bcur yang tshogs bdag bskang gso gnang mu'i dgu'i srod 'khor tsam nas bzung kha ba cung
zad 'bab mur sku gdung rin po che bltams ran pas/ rje rdo rje 'dzin nyid thugs lhag par spro ba'i ngang nas rgyal tshing sogs de skabs kyi zhabs phyi rnams la srung 'khor/
srid pa ho'i tsakli bcas 'dogs par mdzad pa dang / gang la gang dgos sngags dang rtsis sman nas bshad pa'i nyer mkho mtha' dag 'du mdzad cing / yum la'ang gang ci'i bka'
'doms lhus thengs zhib lhug stsal rjes rtsa ba'i bla ma dam pa dang dbyer med rje btsun rin po che grags pa rgyal mtshan dang / sangs rgyas sman bla/ rje btsun sgrol
ma rnams la thugs smon gsol 'debs rtse gcig tu mdzad kyin bzhugs pas sngar gyi kha ba char du gyur nas ches cher nyil ba dang chabs gcig sku gdung yid bzhin gyi nor bu rin
po che yum la gnod pa med par bde bar sku bltams pa'i gtam bzang snyan du lhon ma thag rje rdo rje 'dzin nyid dga' mgu yus pa'i rnam pa dang ldan bzhin du/ na bza'i khrod
nas dbu zhwa gang thebs shig bsnams pas kha gsar spus legs shig phyag tu son pa de bzhes/ de dus gnas bcur kha btags mang po skya nyog ge mchis pa'i khrod nas rje btsun
rin po che'i snang brnyan gsar bzhengs dang / lung bstan sgrol ma zung la snyan shal dang / yum sras la stsal rgyu'i kha btags bcas mdzod

rnying spus legs 'ba' zhig phyag thebs rnams bsnams nas byon pas/ sngon gyi bla ma gong ma rnams dang cha 'dra bar gsung 'byon la khad lta bur spyan gnyis rje nyid la dngas
gsal sgrib med du gzigs shugs che bar bzhugs pas/ rje nyid kyi thugs dgongs la sngar rje btsun sa skya pa'i bstan pa'i rtsa ba gdung rabs rin po che 'byon dka' ba de tsam
gyi thugs khur bzod par mdzad nas gang ci'i thad la 'on seng 'gyod med mdzad pa phyag thog tu khel ba 'di'ang bla ma dkon mchog gi thugs rje nyag gcig tu 'khums pas bslu
med rten 'brel gyi chos nyid la slar yang thugs spro ba'i ngang du dar cig 'byams par gyur/ de nas rten zung la snyan shal dang sras yum zhal rgyas la mgul dar/ 'bras dkar
gyi me tog nyil bzhin par phar phyin drug gi bkra shis kyi mnga' gsol yang bka' drin che/ de nub rje rdo rje 'dzin nyid ha cang thugs spro ches pas 'od gsal yer ba lta
bu zhig 'khrungs kyang sang nyin sku gzugs rgyun las kyang bde zhing thugs gsal la zhal bkod rnams 'khrungs bde ba sogs grub mtshan mngon sum du ston par mdzad nas nam
langs ma thag gzim chung rtser lha bsangs dang / rgyun gyi zhal 'don nyams bzhes sum cur nye ba rnams grub 'phral/ sku rten bi rU pa'i snang brnyan sdigs mdzub kab li can
khyad mtshar/ gsung rten rig gter rig gnas du ma 'dus pa'i yig cha/ lam zab dang bir bsrung phyi nang sogs sa skya pa'i yab chos duu ma 'dus pa'i dpe/ thugs rten lcags kyi
rdo rje rtse dgus thog drangs rten 'byung dngos skyes bzang dgu bcas stsal te phan bde 'byung ba'i sogs dge legs tshigs bcad kha shas bcas pa'i legs so dang / yum mchog
la'ang byas shes drin gzo dam pa'i rang bzhin can gyi gnang cha dang / zham 'bring pa rnams la'ang de bzhin bcas mdzad cing / chos bka'i thog mar rje btsun sa skya pa'i
yab

chos skyob pa 'chi med dbang po lha dgu'i bka' dbang gi sna bdun rdzas brgyad rnams gdung brgyud rin po che'i sku pang dang bzhugs gdan khar 'jog par mdzad pas de'i tshe gzhan
las 'jem chags pa zhig byung gsungs/ de nas gu ru drag dmar gyi dbang phul grub 'phral rje nyid kyi dbu sil bka' drin che ba'ang gong gi /gang na thod dang skra gsar
dang / /zhes sogs kyi lung dang 'byor/ de nas dbang khang phur mchod gtor gzabs bshams ngos snga mgyogs kyi gtang rag dang / rgyun ring bar nyin ltar sku'i rkyen sel mtha'
yas pa zhig mdzad par grags/ sku bltams nas zhag bcu zla bcu lo bcu rnams la sku rim gzab dgos mchis pa bzhin zhag bcu pa'i sku rim la/ chos gra nyi zla zung gi dge 'dun
rnams nas gzabs spros bcas/ tshe chog /gsung sgrogs/ mgon khang khag bzhir lha bsangs bskang gso bcas dang / rje nyid nas nang sor snga mgyogs btang rag dang / gzhan yang
gsang khog tu mchis pa'i rje btsun drung rnams dang mkhan phyag gnyer gsum sogs nas skabs babs kyi legs 'bul dang / gza' skar dge ba'i thog mtshan kyang dar dkar la mtshal
gyis dpal ldan chos skyong ngam dbang sdud snying por gsol ba ni rje sa chen gyi sprul gzhi de dang 'khrungs skabs dbang lha tshogs bdag gi bskang gso tshugs pas na
dbang sdud dang sa chen gyi mtshan mtha' snying por gsol ba bcas 'dri ba'i dbu tshugs pa dang tshogs dung gsung bskul ltabs 'grig kyang byung zhing / de nyin gsang yum sngon
ma'i sras mo dgung grangs lnga ma tshe 'dzin dpal bskyed bu 'khrid ces thugs rig grung po de rang gi thugs tshags nyer mkho nyung ngu'i khrod nas/ sder chung zhig gros
phyur por bkang steng dkar sngon chung ngu 'thus gang ba dang / mgron bu kha shas/ dngul gyi thur chung kha btags bcas gang

gi ming pho gdung brgyud rin po cher phul nas thugs mnyes pa'i rnam 'gyur ci yang mdzad pas rje nyid spyir yang sras mo der byams rtsis che ba dang / sgos su chung ngu des
rnam dpyod dod po de 'dra mdzad pas lhag par brtse skyong bcas de skabs kyi gro mgron mtshan byang rnams rten sgam du gzhug par mdzad/ zla mjug der khyad byang du gtang rag
gtor bsngo brgya tshar dang dus gtor chen mo lhan du gnang zhing / sa ga'i mgor bde mchog rje btsun rnam gsum nas legs skyes dang zla mjug sman chab la phebs skabs gnyer
bgres sogs nas da lo 'u cag 'di 'dra'i sku jus 'gro ba zhes sogs mi rgan bsam pa rdzogs tshul gyi 'phros zhu dang / de dus chos gra lho byang 'dus tshogs la bden tshig
bkra shis 'gyur med g.yung drung thugs 'dzin du stsal/ snron zla'i tshes dgur nyi ma me bzhi'i 'grub sbyor nyin lha mo gsol mchod mdzad rgyu'i shar mda' btang tsam la gnas
bcu'i rtse nas chos dung rin po che gsung bskul te/ mdud pa sogs kyis sdun bsus sgo rum rtser bzhugs khri 'dren chas/ byings la gdan thob dkar yol ja 'dren dngul tib bcas
lha bsangs grol nas mkhan phyag ban tshang sogs tshoms dmar du ja mgron thog mdzod 'dzin nas/ gdung brgyud rin po che zhal gzigs pa'i zhabs brtan 'dzugs rgyu/ legs 'bul
sogs kyi brda 'grims dang / de nas lha mchod grub nas mar phebs gdong ser khar rtse nas chos dung gsung bskul/ dar 'phyar/ dung chen/ cha zhabs khams drung bsam brling
du gzhas pa rnams nas bya khra ma'i byang gi gsing gshongs su bsu ba'i zhal bkod bcas sngon du btang nas/ lha khang chen mor g.yas bskor gyis shogs che bar tshoms dmar du
nor bu'i do shal

bkram pa dang so so'i gdan bkod bcas mchis par shar mar phebs te/ bzhugs khri padma can gyi steng nas legs skyes rnams thugs spro ba'i shogs rags dang bcas bzhes pas skya ser
kun shes pa 'ur zhing sing khrog khrog 'dzum nyams can rkyang pa rim bzhin byung / zhes gsungs/ de dus tshogs chen dbu byed bzod pas zhabs brtan bden tshig bskul/ slar
yang chos dung gsung bskul gyis tshoms dmar du zhabs brtan sku rim dang rje nyid nas sgo rum gtang rag zhag 'dun ma'i dbu tshugs tsam gyis nyin gung du grol bar gnang /
de skabs 'di ga'i lha mi'i sde tshang ma nas gtam snyan dar 'phyar gyi brdab shogs bo dong sogs gzhan rnams nas kyang bgyis pas dud chung sogs mdung dang mda' dar med pa
rnams dbyug pa rang bzhin gyi rtser dar ras gang 'byor 'phyar ba sogs kyi gnas tshul bya gshongs mkhan rnying nas snyan du phul/ rten 'brel des de nub nas bzung char drag
po yul phyogs kun tu babs pas ri klung gi rtsa 'bru rnams 'byor pa phun sum tshogs pas phal cher de kho nas dga' mgu yi rang du gyur cing / sang de nas bzung sgo rum du
gur lcam dral la gtor bsngo bskang ba brgya rtsa sogs mdzad skabs gong gi bya gshongs mkhan rnying nas/ bla ma lha khang du sku'i rnam 'gyur ha re ho re'i ngang nas legs
so phul bas gzhan las thugs la babs pa byung gsungs/ zhag shas nas khong la 'thon phyag skabs gong gi gnas tshul rnams rim bzhin gsung pas khong bzhugs gdan kha nas phrug
phrug gsig gsig gi rnam 'gyur mdzad par gleng / de nas mdung dar snyan shal spyan gzigs rnams dang bcas skyed lhas su chibs bskyod kyis zham 'bring ba re gnyis ma gtogs
mdzod 'dzin sogs tshang ma sa skyar mngags/ de lo thams cad la dga' nyams kyis rta zhon nas

brel por 'gro ba la dpe med mnyes 'gro ba zhig yod gsungs/ de nub 'phags pa phug tu gsung bskang bsdus tsam dang sang de nas dam tshig bskang gso dang / rje nyid nas skyed
lhas rtse dang sgrub sde ba rnams 'phral nas phyogs bzhi'i ri rtser bsangs/ de'i tshe sa skyar sras yum nas gnas tshul gyi gsung bris tshigs bcad ma phul ba'i bka' lan yang
tshigs bcad ngo mtshar can du mdzad de thugs dges pa'i ngang nas stsal/ de dus spyan ltas su/ dngul bum g.yu phra can sogs chos skyong dges pa'i mtshan ma mang tsam 'khrungs
kyang chos skyong bka' gnyan pa'i stabs de tsam las zin bris ma mdzad/ grol nyin lho'i spang steng du gtor 'bul sogs mdzad nas khang gsar mkhan chen bsod nams bzang
po'i phyag phreng mi thod ma rje nyid nas gur gyi yi ge bdun ma 'bru 'bum bzla gnang de'i rgyan mdo 'dzin bcu shad bcas brag sgo'i bug nang du 'bul gnang ni/ phyis shing
'brug lo khang gsar zhabs drung nas 'jam mgon sku mched la zhal pod dang mgon pod kha shas kyi lung stsal ba sogs ma 'ongs mngon mkhyen gyis rten 'brel bzang po bsgrigs
par mdzad rjes mdung dar gsum sngon 'gro'i glu gzhas gyis bsu ba bcas bsam brling du phebs/ de nub kyang mdzod 'dzin 'khor bcas sa skyar byon dus she mun 'thibs nas 'ga'
zhig lam du mgo 'khor ba'ang gad mo'i gnas su bgyid pa las ngal ba'i rnam pa gtan mi byed pa'ang byung gsungs/ bzhugs ring bsangs/ gangs mchod/ rab gnas/ dmag zor ma'i gtor
bsngo brgya rtsa/ bskang ba/ gsol kha/ mnga' gsol sogs bka' drin che zhing glu gzhas par ja mar sha chang kha btags sogs stsal/ snga dgongs zhal 'don gyi gseng la pu
tra'i mnga' gsol dang rtag gtor bca' bsgrigs 'phros

sa skyar phebs skabs kyi zhal bkod phyag bris rnams dang / grol nyin shar gyi spang steng du gtor 'bul mdzad rjes chibs bskyod de sgrol ma lha khang du mdung dar gsum sngon
'gro'i rgyal yum gnyer bgres sogs nas gzabs bzhes kyis chibs bsus/ rje nyid nas maNDal bzhi pa'i gsung chog grub 'phral lha chen bskor nas phebs skabs/ sos bskor ba dang
smron zla'i nyer brgyad ser 'du grol ba'i mi mang gyes thog 'ga' zhig 'khur po mgo steng khyer bzhin du gus 'dud dang bcas 'gro ba rten 'brel dge bar gzigs/ de nas nang
so'i rtag gtor gzungs gzhug dang / gtor sgam nang gzhug rgyu'i las mgon bye brag gi drug ldan rten tshogs rnams la gzigs rtog dang / ma 'thus pa bzo rgyu'i bka' 'doms rnams
mdzad cing / sang de nas nang sor gtang rag thog rtags gtor bdud rtsir sgrub gnang dang lha sgrub kyi ljags bzlas grangs ni gtor sgam gsham yig na gsal ba bzhin dang /
gnam gang tho rengs puu tra chen po mi zhig la babs nas dar dkar gyi thod dang chu ba dkar po bzhes shing / phyag nas bkra shis kha btags 'dom 'khor ma zhig rje nyid la
phul ba dang bstun/ gsung las/ 'dre la drug ldan rten tshogs 'di 'dra sku drin che byung / zhes de ma thag sku sangs pa'i rnam pa byung yang don du pu tra chen po'i zhal
mngon sum du bstan cing / de nas rje nyid kyis sku rten pa yin rgyu'i mi de la 'ju bar mdzad de las mgon chen po zhes bos nas lung bstan yong re gnang mur mnal sad pas shin
tu phongs pa zhig 'khrungs pa'i tshul 'di ni/ 'jam dbyangs mkhyen brtse la mkha' spyod ma dang / a mes zhabs la mkha' 'gro ma zhig gis dbang gi brda mdzad pa sogs kyi
mur mnal sad pas thugs phongs pa dang mtshungs pas rje btsun gong ma 'khrul zad rnams kyi rnam thar sha dag go /de'i tshe thugs

shin tu spro bas yang bskyar gu ru rin po che'i bzhes snod mtshan ldan ka pA lar/ bdud rtsi ril bu khri stong brgya bcu rnams kyi rdog dang bsil bu phon ches bkangs shing /
gser zangs kyi tshe bum tshe rdzas kyis phyur ba dang / gzhan yang snod zangs kha shas su zas snas gang ba bcas chu stod tshes gcig snga dro rje nyid nas nang so'i bla mtshor
kab li'i bdud rtsi rnams phul nas/ kab li ma da na bzang pos bkangs/ tshe bum rtag gtor sgam nang dang zas sna mdun du bshams nas sgrub bzhin pa'i gtang rag mdzad/
gung tshigs la phebs dus mus gnyer dge phun gzabs 'chor gyis legs 'bul thog tsan dmar las grub pa'i tshe dpag med kyi sku che legs phul ba'ang rten 'brel dge bar gzigs te
sku gdung rin po cher stsal ba da lta'ang gzim chung rten gras la bzhugs/ de dus khal kha'i mi sna A yu She zer ba ngo g.yog gdong paNDi ta blo bzang sogs mtha' mi 'ga'i
thum bu rten chas gras tshe mdo dang nor rgyun ma'i mdo bod yig rgya nag par ma kha gsar phyag 'byor rnams kyang nang so'i rtag gtor sgam nang du bzhugs shing khal kha rnams
blo kha rdzogs pa'i mdzad sgo yang dag dang / de skabs tho rengs shig tu/ gzim chung 'dzam gling phun tshogs dpal 'bar gyi sgo lcog nang gi byang shar na/ stegs kyi
khar nang so'i zangs chen bkra shis 'od 'bar phyi nag cing snum pa nang zangs dmar kha gsar g.ya' dang bral bar shar gyi gyang ldebs de nas shing shol wa chu lta bu zhig
las chu dngas gsal zangs nang du 'bab pa'i sgra khrong khrong zhes snyan por 'byin mur mnal sad pas/ snyan khung na khrang khrang gi sgra de lhang nger mchis pa zhig 'khrungs
pa dang / yang nang so'i mgon khang mda'i g.yab der rgyal tshing snyan shal la phrin byang 'bri skabs rje nyid nas rang bzhin gyi gsung gleng du mgon khang de rgya dpangs
bskyed na legs tshul gsung pa dang

mnyam du de'i sa dpyad 'dra mo'i rnam pa mdzad pas gsol dpon bkras rgyan dang rgyal tshing zung nas bzo bab legs po yong ba'i snyan zhu bzhin/ ma 'ongs pa'i la nye de 'dra
yang bla ma dkon mchog gi rgyud bskul lta bu yin 'dra gsungs/ grol nyin gsung bskang mnga' gsol sogs kyi skabs rgyal yum nyid mchod mjal dang sbrags snyan shal phyi nang
gi mchod pa spyan gzigs na bza' mon gos sogs 'bul gnang dang / gtor 'bul dang chabs gcig sngar gyi ru mtshon chung ngu de'ang mgon khang steng lha spo gsar bskrun gyis thug
chog mnga' gsol sogs mdzad nas/ mgon khang du phebs te rtag gtor la brtan bzhugs/ thod pa nyi zla kha sbyor gyi bsrung dmigs bcas gtor sgam la sgo rgya mdzad nas rjes
chog bkra shis rgyas pa rnams bka' drin che ba dang / sngar gyi phrin 'chol 'dzugs gtor mdzes rgyan mda' dar dkar po kha tshar ma nyams pa de la tshe mdud kyis spras te tshogs
rdzas dang bcas sku gdung rin po cher stsal ba zhal byang can mgul srung gras su bzhugs/ sang nyin nas dngos grub gling du dpal chen yang dag gi phrin gzhung bdag bskyed/
gtor bsngo bskang ba spyi 'gro'i khog phub/ nor skyong yab yum la gsang ba snying rgyud nas gsungs pa'i bskang ba yig cha gzhan dang bsdebs bsgrigs lugs dang / dkar
bdud phur srung bstan ma bcu gnyis bcas la de skabs ljags bsgrigs kyi gsol kha mnga' gsol bcas zhag bdun mthar gtor 'bul bstan skyong can dang / de nas dus mchod gtang
rag thug 'dzugs sogs mdzad pa dang mnyam du dga' ldan smug chung la'ang de bzhin gzhan la bka' gsang gis 'doms shing / zla ba de'i gza' tshes dge bar tshang ma gzabs spros
bcas gsol thab lhor phebs thog rje rdo rje 'dzin nas drag dmar

sgom bzlas kyi lha'i nga rgyal brtan pos thog mar/ oM a ka ni sogs dang / gtsug 'bar/ rigs gsum mgon po/ de nas gur drag rnams kyi ljags sngags bzla bzhin par bum chu du ma
'thor bar mdzad pa dang / sangs rgyas byang sems sogs kyi sku zhi drag mang po rten sgam rnams dang bcas sku gdung rin po che phebs 'chams la gdan 'dren zhu mi mgron gnyer
rgyal tshing dang tshe bsam nas 'gan blangs lha chen rgyal sgo'i nang du phebs pa nas bzung rje nyid rgyal ba tshe mtha' yas kyi ngo bor bzhengs te/ tshe gzungs oM gsum
ma ljags bzlas mdzad mur mthong smon bla brang phun tshogs gling gi gzim spyil gsar pa rje nyid kyis gsar bskrun ngo mtshar dpal 'dren du phebs 'phral phar phyin drug gi
shis brjod byabs khrus sogs mdzad mur char chen po zhig babs pas rje nyid kyi thugs la rten 'brel rab la bsgrig mi dgos zer ba de 'di yin dgongs pa 'khrungs shing / gzim
chung rtser lha bsangs dang / de nas rnam 'joms sbyangs khrus tshe chog lo gtor gsar 'dzugs rnams mdzad cing / rig 'dzin pho brang dang lha chen rtser byang tshogs yong
nas lha bsangs bskang gso sogs zhal bkod bzhin dang / gnas de dag gi rtse nas nyin gang dar 'phyar dung 'bud gzhan yang kong gzhas bcas dang / rim gyis phur sgrub phrin
'chol sngon 'gro'i dngos gzhi'i mchod gtor rnams sngar bas bldabs 'phar dang / bcu bzhi bcu dgu nyer lnga sogs la dkyil 'khor zangs dra'i sgrom rtser gdugs/ rgyal mtshan/
ba dan sogs 'phyar zhing / nyer dgu'i nyin tshogs rdzas rgya cher bshams pa sogs mdzad pas deng sang phur sgrub gzabs res su grags pa'i rgyun 'di byung / phur sgrub skabs
gzhis byes nas zhabs brtan legs 'bul 'char 'phar mang

du bzhes/ khrums zla'i nang pho brang gzhi thog tu phebs skabs kyi bca' sgrig kyang gong bzhin la phebs mtshams brtse chen lha khang du gra sgrig mdzad de sa chen snang brnyan
rin po cher snyan shal mchod 'bul bcas gnang ba 'di ni 'jam mgon dbang gi mtshan can nyid kyis gtsug lag khang du phyags phebs pa'i sgo dang po dang / de nas gtang rag
sman chab sogs lugs 'gro bka' drin che nas khrums zla'i gza' tshes dge bar sngags 'chang chos kyi rgyal po'i gsung rab las mkhan ru 'dren dang bcas pa'i 'chams dpe dbang
por gnang nas rje nyid/ brgya dpon bkra shis 'od zer/ zur 'chad grub dbang dam pa rin chen rgyal mtshan rnams zhal rgyas te snga thog gi slob rgyun la dag ma dag gi dpyad
pa nan tan mdzad nas ru 'dren sde bzhi dang / pu tra 'chams pa dgu tshan bdun gyi 'go par bslab sbyangs dang / zla nang der dbu rtser lo rim la ched du dgongs pa'i mgon
po lcam dral gyi 'bur sku gsar bskrun gyi mgon po'i zhal khyim ni bdag nyid chen po'i 'chams sku sor bzhag lta bu dang / lha mo yang mgon po'i zhal khyim sor bzhag la zhal
rgyan dang rgya mtshon byed me ris med pa thun mong ma yin pa'i gzungs bcas bka' drin che zhing / gzhan yang de lo khyad 'phags 'phags pa'i thugs dam rten hor bzlog lcam
dral dang / tshoms bar mkhas btsun phyag bzo byang 'dul mgon po rnams gsar bskrun lta bur nyams gso mdzad de ring bsrel rnam bzhi spyi dang khyad par gyis phyur bar rje
rdo rje 'chang nyid kyis phyag nas dang / mdar mkhan po ngag dbang shes rab kyis mgon po'i thun mong ma yin pa'i rab gnas zhag bdun ma mdzad pa sogs zhib pa mgon khang
zung gi debs gsal bzhin dang / gzhan yang gdung brgyud rin po che gegs med du phebs pa'i gtang rag tu ched dmigs mdzod 'dzin pa shes rab phun tshogs la bka' 'doms kyis lha
chen zur

lcog lcags ri dang bcas pa'i spang bad span bad du bsgyur bar mdzad/ dbyug zla'i sa mchod chen mo'i bde kye gsang gsum la so so'i rab gnas 'bring po sbyor gnang gis bde mchog
rab gnas la rje btsun sgrol ma'i gser sku gsar bskrun ngo mtshar can 'di dang / sa chen gyi bris sku byin can gyis mtshon bris 'bur gyi sku du ma/ kye rdor la lam 'bras
bla brgyud bris ma sogs dang gsang 'dus la de'i bla brgyud bris thang sogs zhal dbye zhing mchod tshogs rgyas pa dang bcas bcu bzhi'i nyin sa bskor dang sbrags thog mar
tshoms dmar nas rgya dkar nag /mkha' spyod/ dngul gdung khyad 'phags steng 'og /tshoms bar sogs rim bzhin gzhi thog shar brgyud tshogs chen mo'i phyi mtha' nas khro khang
steng 'og /sa tshogs shar sgo nas bya khra ma'i shar brgyud lha chen sogs nas phyi bskor la rab gnas kyi me tog dang / grol nas 'chams kyi 'go pa rnams mdzod du bsgrigs
nas bka' tho bkram zhing zhal bkod mdzad/ sang nyin bco lngar gza' 'dzin la gzhan dag ni thugs rtog cher mdzad/ rje rdo rje 'dzin nyid ni/ gsang ba spyi rgyud las/ nyi ma
zla ba gzas zin dang / /ya mtshan che rtags byung ba dang / /cho 'phrul gyi ni zla ba la/ /sgrim ste dkyil 'khor bri bar bya/ /zhes dang / bdag cag gi ston pas sang bdud
rtsi brnyes rgyu'i do nub zla bar sgra gcan zhugs/ grags 'dzin mar rgyal po don grub kyi sras bltams pa'i mtshan sgra gcan 'dzin du grags pa rnams kyi rgyu mtshan des na
ya mtshan lhag par che bar dgongs pa bzhin don la grub pa 'di'o/ /zla mjug la dus mdos gzabs ma'i sku rim dmar chen gtor bzlog skabs kyang spyir rtags bzang zhing / lhag
par gtor bzlog grub nas 'chams sku gzhi thog tu byon gdong bzhugs gding

khyer ba'i a tsa ra des rkang g.yas kho na bteg ste shar rgyag rgyugs song bar khrom la dgod sgra chen po byung bas rten 'brel legs/ smin drug zla nang nas 'chams rgyugs rim
bzhes sogs 'char 'phar gyi mdzad sgo dang / dus mdos dkyus gzabs kyi dbye ba mchis pa'i bka' tho dang / phyag bzhes 'ga' zhig la skyon 'don bcas dang / mgo zla'i nang phur
khang du zhal 'bag zhwa phod ka khrab sogs chas rnams tshang mar rje nyid nas kye rdor rab gnas 'bring po mdzad rjes pho brang du phebs skabs bla brang zam pa'i g.yas
g.yon la a li chos rje'i khams pa nyi shu rtsa bgrangs shig 'khar rnga dar tshon sogs dngos po du ma khyer nas mchis pas bkra rtags shin tu legs pa'i bka' grol/ dus mdos
phrin 'chol rnams rim bzhin grol te nyer gsum nas tshugs skor sogs de skabs kyi phyag tho le tshan rnams gung bsgrigs te 'dir bkod na/ oM swa sti/ mdos chen gzabs spras
skabs tha skar zla mjug gi dmar chen gtor bzlog la tshoms chen du zhal thang spyan gzigs mdos chung lugs/ 'chams sku khyad 'phags 'phags mgon gnyis/ tshoms bar byang 'dul
mgon po grags blo lcam dral/ 'chams sku gdan 'dren dang gtor rgyag nyin gnyis kar khyad 'phags byang nas mi nag 'bag gnyis/ bzhugs gdan khyer mi a tsa ra gnyis/ gar g.ya'
lung gi phud dam pa/ 'phrang ba dang srang gzhug spos phor ba/ zil gnon pa dang lha dpon mdung pa/ dung chen pa/ rgya gling pa rgya gos bcas/ khrims gnon pa 'os 'tshams/
gtor bzlog ring gsol ja bzhes thug mdzod de bas nang bzhin/ zor 'phen nyin 'chams sku nas rgya gling pa'i bar gong bzhin dang / rnga rol la gos cham dang rol phod/ 'bag
pa lngar phod ka rdor gong sogs dang /

zor las pa lnga the ba'i sngags pa bco lnga/ dge slong / skyes pa/ bud med rnams kyi so so'i chas/ dngul tib pa/ gtor khur ba/ 'dren pa sogs nyer mkho gang dgos/ de dag la
bkye rgyu'i bdud rtsi ril bu dang kha ras gang dgos/ grol nyin 'chams sku phebs skyel gyi chas rnams gdan 'dren bzhin no/ /tha skar smin zla gang rung gi tshes 'gor g.yul
thang 'ong ba zhes dar 'dzugs la dar ras gang rung dkar po'i dar cog lag gsum ma ring ba/ de mtshungs dar shing lcang dkar shol po gang rung / 'dzugs mi drung 'khor skya
gras ming bkra shis pa zhig gis sngo nag min pa'i tshos mdog gang rung gi lding slog /mgo ras kong rna gser pad sogs gzabs chas gyon nas 'dzugs skabs phye mar kag shar gsum
dang thad bu gang / phud chang skor bsha' sdems nyis 'go bco brgyad/ mang ja 'phar ja re re/ skyes che chung bud med sogs mi skya nye skor 'chams pa rnams la'ang bzhes
dang chabs gcig gnyer dpon gyis tho 'grems/ dge slong sngags pa dgu tshan bdun dang / rnga rol gyi 'go pa rnams mdzod pa'i mdun bsgrigs te bkod khyab byed/ 'go pa rnams
kyis 'chams rgyugs pher byung na brgya dpon dang zur 'chad pa gnyis la sum shag rdor bcas/ dbu byed gnyis/ pu tra 'chams 'go bdun/ dge slong sngags pa bcas kyi 'go pa spyir
ja shag rdor bcas/ gong gsal spyir bdun tshan bcas gnang / mgo zla'i tshes gcig nas mgon khang khag bzhi'i phrin 'chol la nged rang mkhan chen 'byon na dang / brgya las/
ban tshang / bde gling dbu byed/ sku gnyer lto gzan/ drung ser skya rnams gzabs spros/ byings la 'chams rgyugs len skabs gzhi thog gzhol nub kyi shag steng nged rang
mdzod pa brgya dpon dbu byed gsum/ bde gling dbu byed zla bo ser skya bcas 'khod

nas blangs la/ nyin phyed nyin gang sogs yun la dpags pa'i ja gtong lugs dang / gnyer tshang nas 'chams pa dang rnga rol par nyin chas/ mi nag 'chams par chang / rgyugs pher
na mi bcu rer gsol ras 'bras bre re/ mgo zla'i nyer gcig chog bsgrigs la rnga rol gyi gral gong bzhin la mkhan po 'byon na dang / dung mkhan/ dung rgya rdzag dung rnams
kun ra'i shar gnyer tshad mda'i g.yab 'og dang / lha bris pa sogs kyi spos phor ba gnyis/ rkang gling cha/ ru 'dren las mkhan 'chams pa gang yod bcas nyi shar la 'dzom nas
thog mar nged rang dang gser skyems pa rnams kyis gser skyems kyi 'chams/ de nas dge slong sogs 'chams pa rnams gra tshang de bas bzhin 'thon la 'chams ja gsum gtong mtshams
rim bzhin bud med/ puu tra'i sum brdung / bdun brdung gnyis rdzogs mtshams rnams su gtong / 'chams pa ser skya tshang ma tshoms chen mda' phugs la gang bshom dang
/ rnga rol/ dung / rgya gling sogs la rang gnas su/ ru 'dren 'chams kyi mtshams gang 'os la gtong / gsum pa puu tra'i sum brdung rdzogs nas puu tra ba byings mthil du sgor/
nged rang rnga gral du yong / ru 'dren sogs la gong bzhin gtong / nyer gnyis bca' sgrig la tshoms chen gyi thog 'khor mar gos kyi bla bre/ gnam yangs la lda ldi/ gseng
g.yab la drag yol thung ngu/ gdung 'khor mar gos kyi lce le/ ka dar/ gyang ldebs 'khor mar gos yol/ sgo nang gi ka gdong gnyis la rkang bzhi 'bag cha tshang / ka ring dang
gung gral gyi ka thung gnyis rgyab gral lho byang gi ka ba rnams la go mtshon rnams bsgrig /nyer gsum 'chams sku gdan 'dren la khyad byang nas 'phags mgon lcam dral/ bsod
nams dbang phyug gi 'chams mgon

gsum/ tshom bar nas byar 'dul dang grags blo lcam dral/ khyad 'phags lho'i 'chams sku gsum/ mgon nub brgyad rnams dang / rol sil/ bar gos kyi chos gos snam sbyar/ rnga sar/
gos ber rnying ma gang 'khyed/ lha chen rnga khang gi gser rnga che gras/ phur sgrub kyi mdung dar dkar po gnyis/ mdung nag che chung cha/ lha mchod kyi dar khra bco brgyad/
dkar mo mgon khang gi zangs dung phun tshogs 'brug sgra/ gser dung 'dzam gling dbang sdud/ dngul dung dpal 'byor dar rgyas/ nged rang gi thog la bde gling pas phul ba'i
snyan grags/ nged rang gis gsar bskrun bsod nams nga ro/ ga ra g.yar lung gi gser skyems pa/ 'phrang srang gi spos phor ba ste/ mdung pa nas 'di bar rgya lu chas/ rdzag
dung ba bzhi zhwa gos sogs rgyun bzhin la/ gsar pa rgya zhwa rgya gos can gyi rgya gling pa bzhi/ nag rengs pa sogs rgyun bzhin/ ha shang lnga/ skya bo dpon rnams kyi
gral rim sogs grwa tshang debs bzhin/ mdung pa nas skya bo bar gyi do dam pa drung 'khor ser skya gang rung nas gral rim sogs grwa tshang mchod dpon dang gros bsdur thog
nas byed/ nyer bzhi mnyen chas las tshogs su khri dang / 'chams 'phyar/ gdan bkod rnams mgron gnyer gyi debs bzhin/ drung skya'i rigs dang skyes che chung / gser dung / dngul
dung / mdung dar dkar po gnyis rnams rgya lu chas/ rdzag dung dang rgya gling cha re chas gong bzhin/ drung 'khor ser mo ba dang 'chams pa rnams gzabs spros/ rnga rol
chos dung ba rnams gzabs spros kyi khar snam lcam/ bud med 'chams pa rnams gos dmar stod gos rgyan bcas/ drung ser gyi spos phor/ chos sde'i gdugs 'dzin pa/ lha bris spos
phor/ rkang gling / 'bob lcag /rgyug dmar ba sogs khrims gnon pa rgyun bzhin

bcas de nyin gyi tshogs pa grol nas gzhi thog rtse sogs nas chos dung gtang / thog mar mdung pa/ dung chen/ rdzag dung / lha bris spos phor/ rnga rol/ rgya gling / drung 'khor/
spos phor/ nged rang 'khor bcas/ mkhan chen yod na/ nged rang gi rjes la drung chen zung bcas gzhi thog nas chas te sa tshogs su mdung / dung / rgya gling / rdzag dung
rnams nub bstan/ nged rang 'khor bcas dang rnga rol rnams so so'i gdan la 'khod/ 'chams pa rnams kyi cha lugs/ 'chams tshul/ 'don pa/ rnga rol gyi rnam gzhag grwa tshang
debs bzhin/ khro khang du 'chams ja yag pa gsum mnyen chas gang yod dang / lho byang gi grwa khrol/ chos lhun rin sgang pa sogs mang ja rgyun rgyug ltas mor yod pa rnams
la ldangs par gtang / rung khang nas ja gnyis 'chams pa gang yod dad tshogs rnams la gtang / bud med sha skal gyi skabs su snga rting gnyis la bkras btags dang / gzhan
tshor gsar 'phel yag pa re/ 'chams grub nas gral rim gong bzhin gyis gzhi thog tu 'gro/ nyi shu bdun/ brgyad/ dgu gsum la thor dung sogs/ bdun brgyad kyi srod rdzag dung
/ nyer drug nyin mdos tshogs skabs dge slong sogs bzhugs min pa rnams la 'chams tho bshad kyin so so'i chas 'gyed/ gtor 'bul grub nas gong 'phros la so so'i 'chams chas
bkyed nas byings lha mthil dang / gser skyems/ pu tra/ rnga rol rnams kyi chas so sos tshom dmar du skyel/ nyer bdun la bud med kyi chas dang / gur nag /de'i mgo pa dang
gtso mo'i dam rdzas bco lnga/ gzhan tshor bcu gcig /sa 'dul grub 'phral gdan bkod sogs mgron debs bzhin la/ bud med kyi sa khri g.yang gzhi'i thum bcas khang dpon/ nyer brgyad
snga bar dar nag bcu gsum 'dzugs pa dang de mdun spos dud bcas kyi do dam drung

yig zla bo 'os mtshams/ bud med sha skal la rgyug tshe khrom nang phyogs bzhir sla nga sogs su sha chen cung zad bsres pa'i gu gul phon che ba dang / spos rengs bu dri bzang
gi dum bus dud pa shin tu gtos che ba sbyar/ 'chams dngos gzhi'i chas mdung dkar po nas skya bo pa'i bar 'chams sku gdan 'dren bzhin/ gser dam gsar brdung dang dngul gyi
phud phor bcu bzhi phud dam dang dngul gzhong 'brus gang ba khyer mi rgya lu chas/ dbyangs chags grub nas nged rang / gser skyems pa/ rnga rol/ spos phor/ rkang gling /
gdugs pa/ rdzag dung pa/ dge slong sogs 'chams 'thon nye phal cher chas zhugs grub pa dang sa tshogs nas chos dung thang bdun btang nas/ dung mkhan gzhi thog la yong ba
dang / 'chams la chas brda gzhi thog nas gser dung 'dzam gling dbang sdud byung bstun gong 'khod sngon 'gros pa rnams 'chams sku gdan 'dren bzhin gyi thog mar mgron gnyer
gzhon pas sna drangs te mdung pa rnams 'chams ra'i thig nang g.yas bskor la phyin nas gral mgo mjug shar sgo gnyis kyi mtshams su yong bar byas te/ yangs dog cha snyoms
grogs drung yig sogs 'phyar dar mdun yod rnams kyis byed/ zangs dung phun tshogs 'brug sgra'i g.yas su gser dung gzhi thog nas 'byor bstun bzhag /g.yon du dngul dung / gser
dung g.yas su rgya gling cha gcig dang bde gling snyan grags/ dngul dung g.yon du cha gcig dang zangs dung bsod nams nga ro/ dung pa cha lnga'i mtha' g.yas g.yon du rdzag
dung cha re bcas nub bstan du bsgrig /g.yang gzhi'i lag rtse gnyis thad a tsa ra'i spos phor ba kha lhor bstan/ 'don pa dang 'chams kyi go rim gra tshang debs bzhin/
'chams ja lnga'i gong 'og gnyis khro

khang nas yong ba 'di mang ja rgyun rgyug tshang ma la/ bar ma gnyis dang mjug ma rung byang nas gtang rgyu'i dang po bud med rdzogs mtshams gung sang / gnyis pa skyes chung
mtshams/ mi skyar gnyer khang nas chang / dur khrod bdag po grub nas gung sang / pu tra ba rnams kyi tshoms dmar nas 'chams chas gyon tshar ba dang / bskul bcas 'chams
rim bzhin 'thon/ gcig brdung grub nas spyi pa'i ja dang bdun tshan/ gsum pa rnga brdung rdzogs mtshams gung sang 'dus nas gtong zhing / skya bor chang gong 'dra/ bzhi pa
drug brdung dang bdun brdung gnyis song mtshams/ sngags pas log 'chams grub nas ja/ thams cad kyi log 'chams grub nas mdung sogs sngon 'gro'i nged rang dpon g.yog gong gi
gral rim bzhin 'gro/ nyer dgur dge slong sngags pa skyes che chung rnams nyer brgyad bzhin la/ skyes par rta go mdung dar 'go mi drug sogs gang 'khyed/ me mda' gang 'grig
/bu mo mda' dar can dge slong sngags pa sogs kyi grangs dang mnyam pa/ g.yag gzeng 'phar gnyis/ dar khra med pa ma gtogs gzhan tshang ma 'chams sku gdan 'dren bzhin/ sa
tshogs dang bya khra ma'i ja gnyis rnga rol 'chams pha ru 'dren g.yag gzeng mdung dud rdzag dung rgya gling ba sogs sa tshogs su gang yod la 'dren/ gtor bzlog grub nas skyes
che chung rkang thang gi dmag bcas bya khra mar bsdad/ gzhan tshang ma gzhi thog tu 'byor ba'i gral rim sogs gra tshang debs bzhin/ mgon po rnams kyi sku 'chams grub
nas phyag mdzod rab gsal nas dar brda btang la/ rgyab dmag tshang mas lha rgyal/ skyes che chung gis rbad shod grub pa dang rkang dmag dang rta ba rnams rgyun bzhin bsdad
la/ gzhung dang mi ser gyi rta rgyug la mgyogs dar/ de grub nas lha rgyal dang so sor gyes pa rgyun bzhin/

skyes che chung rnams la sa tshogs su chang ston/ dmag ston bzhugs gral/ bskang gso brgya tshar gyi spyan gzigs 'grems pa/ mnga' gsol mjug chog grub nas gtor 'bul gyi skabs
brgya tshar gyi spyan gzigs dang tshoms chen gyi drag chas rnams bsdus/ lda ldi'i shul du nor bu'i phreng ba gos drubs ma 'grems/ mgon po mnga' gsol rgyun bzhin la/ 'phyar
dar dkar po bcu gsum/ tshogs par gos lcam/ 'chams sku phebs skyel rol mo bar chos gos snam sbyar gos chen ma/ mdud pa nas skya bo pa'i bar 'chams sku gdan 'dren bzhin
dang / mgon khang khag bzhi'i gtor spod la gzabs spros rnams so/ /zhes rje rdo rje 'chang chen po de nyid kyi bka' yang dag pa'i de dus kyi zin bris rnams phal cher phyogs
bsdus 'di yang ma 'ongs par rim can du gzigs bde phyir 'dir bris pa yin lags/ de skabs nyer dgu'i nyin tshoms chen du tshogs 'gyed mdzod debs nang bzhin dang / 'phar bcas
kyang stsal to/ /bka' gnyan gyi 'chams 'di lta bu mdzad pa'i tshul la/ rje rdo rje 'chang chen po'i gsung las/ sngar gyi phyag srol la 'chams bka' gnyan 'di 'dra mdzad
srol 'dug par 'ga' zhig gi sems la/ spyir gsang sgrogs kyi nyes pa dang khyad par chos skyong gi 'khu ldog la 'dzem med rang yin 'dra snyam pa'i rtog pa 'byung mod/ spyir
shin tu bden yang lugs 'di la de 'dra'i dogs pa gtan nas mi dgos pa ni/ 'khon klu dbang nas shes rab tshul khrims yan gsang sngags rnying ma'i rig 'dzin snod bcud dag pa
rab 'byams su gzigs shing / dam can rgya mtsho bran du 'khol ba sha dag byon pa'i gdung dang / dkon mchog rgyal po nas gsang sngags gsar ma mdzad pa'i 'byung khungs kyang
bstan pa phyi dar gyi lo chen

rtsod bral grub pa'i sar bzhugs bla chen 'brog mi las rgyud sde'i nying khu dpal kye rdo rje'i bshad bka' gsan/ de'i man ngag 'dzin pa rnams kyi nang nas 'gran bral/ se ston
las man ngag yongs rdzogs bstan pa rin po che'i nyams len gsan te grub pa mchog gis mthon por byon pas yon tan tshad bzung med cing / spyir btang la'ang da lta'i bar du
sku spur ma nyams par bzhugs pas gdung brgyud ma nyams shing / klus gnod pa che rigs kyang mi 'byung ba sogs grub pa'i rtags mtshan yod pa de dang / yang sgos 'phags pa
rigs gsum mgon po'i rnam sprul rje sa chen yab sras dbon brgyud rim byon rnams zab don rdo rje theg pa'i mnga' bdag kho nar ma zad/ thog mar rdzogs pa'i sangs rgyas kyi phyag
nas ma rgyud sde rgya mtsho'i bstan srung thun mong ma yin pa gur gyi mgon po'i snang brnyan bse 'bag yid bzhin nor bu sku gsung thugs yon tan phrin las kyi rten/ man
ngag mkha' 'gro'i thugs bcud dang bcas pa zhal gzigs pa nas bzung mkhas grub dam can las 'khol sha dag byon pa'i rjes 'jug dbang gis smin cing / dus grangs kyi bsnyen pa
mthar phyin pa 'don pa lag len byang chub mang zhing / 'ga' zhig ni de'i khar gdams ngag yongs rdzogs thob cing / nyams 'khrid bskyangs pas bskyed rdzogs kyi go myong yang
yod pa rim can du byung bas na/ 'gro ba thams cad kye rdo rje'i rang bzhin du rnam par dag par lta ba sogs gsang sgrogs kyi nyes pa yong don med cing / bse mgon yid bzhin
nor bu lta bu'ang 'chams stabs kyi spyan 'dren mdzad pa nas bzung bka' gnyan gyi gar 'chams du mar mnga' brnyes pas 'di bzhin 'chams pa la nyes pa med pa'i gtan tshigs
yang dag yod pa bzhin mnyen chas dang dngos gzhi gtor bzlog rnams gzabs spros kyis mig gang

gi ltas mo lta bur 'chams dus gnam gshis shin tu 'jam zhing gra 'grig byung / 'on kyang 'chams ra dog cing do dam pa rnams kyis gtong ma mkhas pas khrom rnams 'dod pa rdzogs
pa rang ni ji 'dra byung yod dam bud med gcig mi nyog gis brdzis pa yang byung bas khrims pa tshos zhabs phyi go ma chod de rigs la slad nas kyang bsgrim dgos 'dug go /zhes
gsungs/ bskang gso brgya tshar grol nas sa tshogs su mi khrom rnams nub sgo nas yong shar sgor 'thon pa'i bka' 'doms bcas mi 'khrugs pa dang sgrib sel gyi gzungs ljags
bzlas dang / bdag gzhan brje ba'i byang chub kyi sems kyis gtong len dang / mdor na mthong thos dran reg thams cad la so so'i gnas skabs dang mthar thug gi don yid bzhin
du 'grub pa'i spyan dmigs dang chabs gcig phyag dbang stsal ba ste 'di lta bu'i thugs bskyed dang spyan dmigs ni rnam pa kun tu mnga' ba'ang 'dis mtshon nus pa bcas tshe
sems yo byad las skye ba mos pa smon lam sogs la dbang brnyes pas na skye dgu rnams kyi re 'bras yid bzhin du 'grub par gdon mi za'o/ /de dag gi don bsdu na/ dam ldan
gu shrI'i brgyud kyi mtsho nang du/ /lugs zung bsil zer phab tshe dad mos chab/ /jer cher 'phel ba'i rgyud ni 'dren byed nas/ /zegs tshe ya mtshan nor bu'i do shal 'khrungs/
/rigs lngas bsti gnas dbyigs 'dzin dga' ma'i ltor/ /mtshan gsum ti la ka yi ngo mtshar gzugs/ /sangs rgyas dbang bskur dus su smin pa'i gtam/ /snod bcud rna ba stong
gis nyan par lhags/ /gang tshe rdo rje 'dzin nyid bde stong dang / /bzhengs 'phral rten 'brel 'phrul brgya'i sgo 'phar 'bum/ /phye ba'i sgra ni ma bsgrags lhun grub grags/
/nor 'dzin bzhin snum 'byor rgyas mig gi'ang

blta/ /phrin las grub pa'i gtang rag kum bha nas/ /dge mtshan rab gsal brgyad ldan dag byed khrus/ /thabs shes myu gur bcas pa'i mi mthun dri/ /dbyings su skrod pa'i rgyun
bzang yang yang 'bab/ /sngon byon gong ma'i bzhed srol mdos gzabs zhes/ bka' gnyan 'chams kyis yid snang 'gyur rjes su/ /khor yug phyogs nas rgyug pa'i yid can kun/ /bdag
pas gces 'dzin byang chub sems kyis bskyangs/ /zhes kyang smras so// // ! dgung grangs so drug du phebs pa shing sprel rgyal zla'i tshes gcig lo gsar la 'phyar dar tshang
ma dkar po dang tshogs pas gos ber gyon pa sogs sngar srol med kyang khyad mtshar mdzad pa dang / tshoms chen gnam yangs la nor bu'i do shal thog mar 'grems gnang gi skabs
dang / bzhugs gral thog ngor gyi zhabs drung yas mas sde dge sku tshab rnams kyis thog drangs gzhis byes kyi sku mgron rnams tshogs dus sde dge nas gzungs gra lnga'i
sku sgros gtsang rnams phul/ de nas gtor spod rnams mdzad mur mnga' zhabs tshang ma dang gzhan yang 'ga' zhig nas bro gzhas sogs nyams dga'i rtsed 'jo yang phul/ nub gcig
rje rdo rje 'chang chen por tsha ba'i snyun thu mo zhig 'khrungs kyang sang de gar song cha med du dengs pa'i tshul mdzad/ zla ba de sku gdung rin po che zhal gzigs nas
bcu pa sku dogs tshul de yin pa bzhin rje nyid nas grub rgyal ma dang lcags sdong rta mgrin skyer sgang bla ma zhi khro lcags sdong lha mang rnams grangs mang stsal bas sku
gegs dbyings su yal/ rta zla'i tshes gcig nas dgung geg snga bsu'i mtshon phyi skyel bcas zhi ched sku tshe tshe chog lo gsum ma bcu tshigs rgyas pa'i sbyin sreg bcas
tshugs pa'i snga dro dam tshig phyag dril theg chen ma khyad mtshar de skyon can du gyur pas nyin gang thugs grang

stong nge byung gsungs/ lo gsum ring theg chen gan dril gzhan zhig gnang ba yang mi ring bar gas 'dzer du song ba dang / phyis kyi dam tshig phyag dril 'di ni 'jam mgon mthu
stobs dbang phyug gi phyag dril de yin gsung ba bzhin so bdun keg 'di gong gi gter ston gyi lung bzhin shin tu 'tshubs dus de yin gshis sngon 'tshubs des kyang sku gegs
rmeg med du gzhom par mdzad pa yin grang / dbo zla tsam nas sgrol sku gser ljang ma dang gra lnga'i lugs skur phyag nas brgya tshar dang / nag zla'i tshes 'go nas 'chams
dpe snang ba 'gyur thub dpang por bzung bar mdzad de rje rdo rje 'chang / brgya dpon/ zur 'chad pa grub dbang dang bcas zhal rgyas nas phur 'chams la zhus dag bka' drin
bskyangs te de nyid dang rje nyid kyi gsung rtsom kha shas gsung ngag skor sogs mang po zhig dus phyis bar la 'god par mdzad/ snron zla'i gza' tshes dge ba'i thog zhal dro
lha khang gis chog la phebs pas/ rdo skas ring mo'i 'gor dbang ldan bar tsho ba'i gnyer pa dpal ldan sgos skyes zer ba 'bul cha dang bcas byung ba ming bkra sogs gang sa
nas lam bkra legs pa dang / kho rang la'ang de sngon nas mi thod klad bcas rnyed pa sogs gtsug lag khang 'dir dge ba'i mtshan gsal bcas sa phyogs der 'bru'i char dang dpal
gyi zas mchog 'grims pa sogs sa chog spyi bye brag skabs sa khrod nas yungs kar mngon sum du 'thon pa sogs rnyed legs pa'ang byung gsungs/ rim gyis gtsug lag khang gsar
bskrun gyi dbu tshugs/ de'i bcu bzhi nas me phag nag zla'i bcu gnyis bar la rnying lugs 'khor lo 'bar ba spros bcas mdzad pa'i bzlas grangs chig 'bum chig khri drug stong
lnga brgya lnga bcu tham pa bzla bar mdzad/ de lo phur sgrub phrin 'chol gzabs ma dang dngos grub gling du rgyun bskang 'dzugs gnang gis chu stod zla nang

lhor spos nas lha chen khyams stod mda'i g.yab steng du rje nyid/ brgya dpon/ dbu byed gsum/ mchod dpon sogs nas 'chams rgyugs bzhes/ gro bzhin tsam nas yum mchog gi 'o 'dzin
g.yon snyun pa rim gyis je lod du gyur pa ljags chu dang / sman bla mched bdun klu dbang seng ge sgra sogs kyi rjes gnang grangs mang stsol bar mdzad/ phur sgrub thog
sgro lung pa chen po'i nye gnas dbang phyug rab brtan nas rje de'i dung chos khyad 'phags shig phul bas rje nyid nas de ma thag 'o 'di nga'i dung chos yin gsungs shing /
dbyug zla'i nang 'dzam gling phun tshogs dpal 'bar du da lta'i rten khri brkos ma bzo khyad can 'di gsar bskrun gyis sgrig par mdzad/ de skabs shig sde dge sman pa bla mas
'bul chen thog gser thig bug can zhig phul ba dang stabs mtshungs gong gi sgro lung pa'i dung chos la gser rdor/ gser dngul gyi gzungs thag mu tig sogs kyi spel bcas sgron
gnang gis tshe chog gnang ba bcas gser thig kyang de gras su 'grig pas legs par bka' stsal/ de lo'i dpyid dbyar ston sogs 'di khul la rims nad yod mur gdung brgyud rin
po cher yang beg ge bzhes pas mgul mi bde ba 'khrungs 'phral rje nyid nas ri khrod ma dang / ljags chu/ sku rim rnams nar mar gnang bas myur du snyun las grol bas rje rdo
rje 'dzin nyid thugs spro ba'i ngang nas sgo rum nang so sogs su phebs te/ sngar sku bltams dus gtang rag la phul ba'i lha mdung la dar yug ring mo re gsol bar mdzad nas
skyed lhas bsam brling gnyis la gtor spod gras su phyags legs par phebs/ mgo zla'i tshes drug gi tho rangs 'od gsal du/ si tu grongs pa'i rkyen byas sde dge blo gros rgyal
mtshan nyid shin tu mya ngan che nyams kyis nag mun ne ba zhig gi ka drung na zhal byang gzigs su bzhugs te si tus

bka' 'gyur rin po cher zhu dag mdzad pa sogs sde dger sku drin che tshul du ma gsungs shing / rta rkyang pa'ang brgyad cu tsam byin pa yin gsungs pa zhig 'khrungs so/ /de dag
gi don bsdu na/ gnam lo ljon rtse'i spre'u'i gar mkhan ma'i/ /gzigs mod gra lnga'i lha mo sa 'dir byon/ /'khon rigs rtsa ba tshugs pa'i yongs 'duu la/ /zhing 'di'i legs
bris gzhon nu spro gar 'bul/ /'khu ba'i tsha reg ting 'dzin g.yul ngor pham/ /'chi med ngor grub lta min sngon 'tshubs yal/ /bstan 'dabs gar 'chams byi dor byed bzhin du/
/zhal dro'i ror spyad keg sri rmeg med bcil/ /bcud ldan 'o 'dzin bskyangs dang sngon gyi gnas/ /rjes dran gsung gsang 'chi med 'dun sar grol/ /rgyal ba'i myu gur mi mthun
rlung gi beg /lo ma'i gos can lha mor bzhengs te bskrad/ /ces kyang smras so// // ! dgung grangs so bdun du phebs pa shing bya rta zla'i tshes gcig nas rnam sras bskang
bzla gang ma mdzad/ dbo zla nas mkhan chen chos bkra shis sogs la sa skya bka' 'bum gyi ljags lung yang tshugs shing rgyal yum zhabs 'bam gyis snyun par sman chab la phebs
pas ngo je gsal du song nas bcos rnams mdzad mur zhal dro'i 'jim sku rnams bzhengs brin nas rab gnas brgya tshar tshugs dus snga dro zhig sa skya'i nub phyogs su 'ja'
tshon ya mtshan can zhig shar bas rab gnas la dge ltas su gzigs/ de nas sde dge sman bla dkon mchog grags pa sogs la dbang bka' rjes gnang 'thon phyag sogs rim bzhin gnang
nas snron zla'i nang mdzod 'dzin dbus phebs shig dang bstun shab chu rags la zos skor gyi 'go zug /rab gnas grol nyin sbyin bdag bsgo bar sku gdung rin po che byon thog
rten gtso rnams kyi dbu thog gdugs dang sku mdun du mchod pa'i bye brag bla bre/

'phan/ mar me/ zhal zas/ rnga zlum/ 'khar rnga/ dung sogs gtsug lag khang gi nyer spyad rnams phyag tu bstar tsam re mdzad nas sku rnams kyi drung du phul te bzhugs khri la
phebs pa'i thog ma rang de 'grig bas rdzas brgyad mnga' gsol shugs 'byung du byung ba'ang sngar 'dra 'dra 'grig 'grig mdzad pa ma yin par rang bgrig de rigs rnam pa kun
tu mang du byung ba rnams ni yab sras yum bcas kyi ngo mtshar ba'i mdzad pa sha dag dang / de bstan grwa tshang nas kyang rab gnas gnang ba'i phyi bskor dang bstun sku rnams
gtsug lag khang du phebs rgyu'i zhal bkod kyis tshoms dmar du gzi ma 'od dang / zhal dror drung yig kun phun gyis do dam zhing gtsug lag khang gi rtse nas chos dung rin
po che gsung bskul te/ gzhi thog nang nas ltag sgo'i rdog skas bar btsun chung mchod rdzas can kha shas nas gdung rabs myur 'byon smon tshig brjod cing / rdo skas 'go
nas zhal dro'i bar byis pa lang tsho bcu drug lon pa kha shas nas mdung 'dzin pa dang / phye mar/ snod 'brus gang ba/ mchod rdzas sogs kyis sna drangs sku rnams rim bzhin
skya ser gzabs 'chor can nas spyan 'dren skabs rje rdo rje 'chang sras yum rnams rtse nas gzigs rtog gi tshe rje'i thugs la bstan pa'i rtsa ba gdung rabs rin po che 'byon
dka' ba de tsam byung yang ngal ba khyad bsad kyis thabs du mar 'bad pa'i 'bras bu mngon du gyur te da ni zhal gzigs/ zhal dro'i gtsug lag khang khyad par can 'di yang
rten 'brel bzang po dang bcas ha lam tshags su tshud pas thugs bde dgongs pa'i mur bde stong gi nyams khyad par can zhig de dus kyang 'khrungs byung zhes bka' stsal/ zhal
dror phebs skyes grub nas rab gnas zhabs bskor 'khor ba dus mtshungs dang / kun rar byis pa rnams kyis lha rgyal/ ser khang rtse nas chos dung rin po che gsung bskul mdzad
pa sogs thugs gra gang

'grig gnang nyin gnam gshis kyang bzang zhing / lhag par me tog gi char ni sngar dran ma myong ba lta bu 'bab pa 'dug ces skya ser mtha' dag nas gleng ba'ang don ldan bzhin
dang / mi ring bar gsol thab lhor phebs dang chabs gcig rgyal yum nyid sman chab skabs kyang sku gdung rin po che bde mu'i mtshan gzim thog 'gar/ bram ze tshangs pa tshangs
pa shes/ /zhes sogs mtshan brjod kyi tshig 'ga' gsung mur mnal ba dang / yum la sman chab des phan ngo cher gyur te rim gyis snyun las grol/ phur sgrub skabs mdzod 'dzin
yang 'byor zhing zhal dro'i skor tshang ma grub nas khrums zla rab ston gnang dus rje rdo rje 'chang ban tshang 'khor tshogs bcas gtsug lag khang 'og ma dang / mkhan
chen bsnyen song rnams steng du 'du bar mdzad de kye rdor rab gnas 'bring po bcas phyi bskor la me tog gi char nyil ba'i zhar la lha chen rung khang nyams gso khro chen gsar
blugs bcas la'ang shis brjod kyi me char phab ste/ chu kha ma nas drung gzhas kyis sdun bsus zhal dror rjes chog rnams dang / tshoms chen du dga' ston bzhugs gral gyi
tshe gsung bshad mtshams sbyor la rje btsun sa skya par gdung rabs rin po che dgos gal che tshul/ thog mar gnam kha'u pas dkon mchog rgyal po dang ma gcig zhang mo rten
'brel bsgrigs nas sa chen 'khrungs tshul/ sa chen la'ang sgyi chu ba'i zhal chems ser chas la rtsi 'jog mdzad mi dgos par gnam kha'u pa nyid kyi gsung bzhin gdung 'dzin gyi
go sar bzhugs nas ma 'ongs par phan pa'i lung bstan bdag nyid chen po bzang po dpal la rgya nag gong ma chen po dang sa skya'i dpon chen bu slob rnams kyis gsol ba btab
tshul/ sngags 'chang chen po dang a mes zhabs rab byung las slar gdung 'dzin mdzad tshul

sogs las 'phros te grags blo bas a mes zhabs la zhal ta nan tan gnang tshul bzhin deng dus rje rdo rje 'dzin nyid la'ang gnas tshul de ltar shar tshul/ gdung rabs rin po che
myur du phebs ched gong gi sgrub mchod brgya tshar rnams dang / grwa lnga lugs sku/ sgrol ma gser ljang ma/ rgyal yum nas dngul gyi sgrol dkar gsar bzhengs/ gzhan yang
'jim/ sku ldebs bris bcas bzhugs pa'i zhal dro lha khang rten brten par bcas pa'i rab gnas yin tshul sogs kyis 'doms par mdzad dus/ grags blo ba'i zhal ta lo rgyus rnams
gsan pas dbu byed bka' bcu pa spyan chab dbang med du nyil zhing / de nas legs skyes kyi bdog pa rnams bzhes nas bzo pa rnams la gnang sbyin gya nom pa'ang brims par mdzad/
dgun thog mdzod 'dzin bla brang mchog tu gtan tshigs zhu bar phebs pa dang / drung yig kun phun gdong sna ba'i kha mchu'i ngo len la 'thon/ rje nyid nas gong dkar 'or
sbug /rin rtse rdzong dpon/ sde dge a 'khro sogs kyi re skong dang / 'byung 'gyur sku gdung rin po che gegs med du phebs thub pa dang / sde dger rgyal sras 'byung ba sogs
kyi ched du mgon khang khag bzhir dpal gyi zhal zas 'dzugs gnang gis phrin 'chol gnad smin mdzad pa'i skabs so/ /de dag gi don bsdu na/ ngal bsos mchog gi dngos grub snang
brnyan du/ /shar 'phral dam ye dbyer med dge mtshan bdag /byin rlabs gzi 'bar nam mkha'i nor bu la/ /'gran zlar rtsom 'dod med khyer phung byed sgrub/ /rdo rje'i stan
la thog ma'i rten 'brel gnad/ /lhun grub chad med rgyal ba'i phrin las la/ /co 'dri min na rgyal sras dam pa ru/ /grub pa'i gtan tshigs gsal ba su yis 'gog /'phrog byed gdong
du thar pa'i gzhal med khang / /rgyud sde'i lha tshogs 'khrungs tshe zhal dro'i sgra/ /don dang ldan mod slar yang mchod yon gyi/ /myu gu gsar bu'i cho gar spro

dgas gzhol/ /zhes kyang smras so// // ! dgung grangs so brgyad du phebs pa me khyi rta zla'i bcu bzhi nyi ma rgyal 'dzom nyin gdung brgyud sku bltams zin pa dang ma 'gyangs
par bltams rgyu bcas kyi sku gegs sel phyir gdugs dkar nyer bdun ma'i dbang ras dkyil steng nas mdzad dus phan khang dbon nas byams sku'i rgyab yol gyi bzo gdan sar dbu
'don mthar phyin legs so'i gras la dngul gyi maNDal che legs shig phul ba lta gon nyin tshom bu bkod chog dang / bco lngar dbang gi dngos gzhi'i nyin me tog ser po kha gsar
'bul mi byung ba sogs rten 'brel gyi la nye shin tu shis/ bco brgyad dang bcu dgur gshed dmar ras dkyil thog nas sta dngos mdzad de sku gdung rin po che dgung grangs bzhin
pa dang yum sogs la dbang bskur mdzad pas gnas dang dbang rdzas sogs phal cher gdung brgyud rin po che'i mkhyen mtshor bzhugs pas rje nyid thugs dges/ sku chung ba ni
de dus yum gyi lhum na mchis pas rje nyid nas slob ma sta gon dang dngos gzhi thams cad la spyan dmigs yang dag mdzad pas bka' dbang de gsan pa'i go chod pa tsam yod gsungs/
de skabs yab rje rdo rje 'chang de nyid rje nyid kyi 'od gsal du yang yang dgyes nyams can du phebs te dbugs dbyung gzengs bstod kyang stsal zhing dus rtags dang bstun
bsam yas su rgyal po sku lnga dang yab skya bdun gyi rten mdos kyang 'dzugs par mdzad/ de nas 'char 'phar gyi bsten mkhas bgyi bas dus 'da' bzhin par sa ga'i tshes gnyis
gsum skabs ri bo che nas grub chen thang stong rgyal po'i rnam thar snga bsgrigs su grags pa par ma zhig phyag tu son pa ljags klog gi mu dang / tshes gsum nyin ban tshang
par rje nyid nas gsar btsugs mgon mdos dang dam tshig bskang ba'i phyag char sbyor 'jags kyi rdor dril theg chen 'dra cog dngos gtsang 'ga' zhig sgrig gnang de'i sang
shar ma skya tsam zla lag chu nang 'phrad pa bdud

rtsi sbyor ba'i thog sku gdung rin po che bltams ran pas gang ci'i bca' sgrig chu lug bzhin mdzad de bde bar bltams pas legs so bkra shis kyi mnga' gsol sogs gnang / nyi shar
thog gzim chung rtser rje nyid nas lha bsang mdzad rjes tshe dpag med kyi sku/ rnam rgyal sgrub thabs rjes gnang / dza bir/ sdom rig /rig gnas skor/ rdor dril sogs sku
gsung thugs yon tan phrin las kyi rten bdog pa'i dngos po dang bcas thugs dgyes bzhin du stsal te shis brjod kyi me tog dang / rim bzhin tshe dpag med kyi bka' dbang sogs
gnang / de nyin mdzod 'dzin nas zhal dro lha khang gi mchod kong gser ljang ma 'brus phyur te gzigs 'bul skabs da nangs yang gdung brgyud zhig 'khrungs tshul las 'phros
pa'i bka' gsang mang du grol zhing / de mtshams nas rje rdo rje 'chang nyid kyi dgongs par 'khrungs pa zhal sgo las byon pa ni 'di lta ste/ rang gi sems la'ang gdung sku
mched 'di dag 'khrungs rtags sogs gang sa nas shin tu legs shing / rang yang so bdun keg sri thu mo de las thar bas spyi sgos nas re ba mdzad cing / rang nas kyang lung
mo rtsis sogs la babs pa'i rim gro dang gzhan nas sgrub 'os kun 'bad pa bskyed khul la 'bras bu byung ba 'di bzhin spyir dkon mchog gi bden pa bslu med dang / bye brag yab
rje rdo rje 'chang de nyid kyis kho bo lta bu gnas skabs dus babs kyi gdul byar gzigs te rigs sras su rjes su bzung zhing lo chung ngu nas gong ma'i chos khri rin po cher
che 'don mnga' gsol thugs rjes gzigs te 'khur dbang med du 'khyer dgos la rang ni na phra lugs zung gang la'ang shes rgya med khar gti thom dang spra chal gnyis ka yod
pas zin re med cing / ma lags de nged rang la sku drin 'khor med yin yang go sa mthon po 'di 'drar zhal bkod mi thub cing / mdzod pa rgyal mtshan rin chen shes rab che bas
dpe 'dzin skyen zhing / dpe don 'brel ba brjod pa

gtsang ba'i gtam la rang dbang thob pa lta bu yin pas mi dbang chos rgyal sogs chen po rnams kyi dgongs par 'char ba de yang go sa chen po 'di'i bgyi ba rang thog tu babs pa
na 'o brgyal tsam yod dam ka bsam zhing / gnyer dpon bgres po/ drung yig kun sangs sogs drung ser rigs/ mgron gnyes sogs drung skya'i rigs/ mkhan chen sogs grwa tshang
rnams kyi khrod na'ang lugs gnyis ka nas mkhyen rlabs can rang yong dka' bas rgyu 'don spun 'don gyi bgyi bar yang 'ga' zhig mthun la 'ga' zhig mi mthun pa yang 'dug par
bcas 'dzin skyong nyag phra de skabs su gang sar thar rtse rdo rje 'chang de nyid kyis legs slob nyes bcos dngos brgyud kyi sgo nas bka' drin bskyangs shing / nged rang sger
gyi sgo gsum gyi bya bar gnas slob bzod pa bkra shis des yab rje rdo rje 'chang bzhugs skabs kyang bslab bya tshad med mdzad cing / rang la gdan sa'i 'khur babs pa nas
bzung nyin re bzhin yang skyon yon char 'bebs ltar bka' drin che bas de skabs su ni zhe bsun yong yang ring por ma thogs par mi gral du chud cing bla go chod tsam gyis
gdan sa bzung thub pa'ang de nyid kyi sku drin yin pas gang ltar rang gzhan rgyu rkyen de dag gis gdan sa chen por sku chag yong nye rang yin 'dug kyang / yab rje rdo rje
'chang chen po de nyid ni dus gsum sgrib med du gzigs pa'i rdzogs pa'i sangs rgyas so so'i skye bo'i skur bsams bzhin rnam par sprul pa zhig tu gtan tshigs yang dag pa ni/
de yang sngags 'chang kun dga' bkra shis nas lcam zung gzhon nu nas bzhes kyang rigs sras zhal gzigs shin tu dka' tshul mdzad pas spyi sgos yi mug mun gling ngu 'khyams
skabs thugs rje'i rang gzugs nyi ma shar ba bzhin phebs te yab rje mchog las gsan pa rgya mtsho'i pha rol tu son/ gzhon nu nas gsan bzhes phul phyin bka' drin bskyangs
te dgung lo bdun par yab gshegs pas sku na phra mo sku rkyang ngang

la thug /ya nga'i dus tshod de 'dra'i skabs zhabs phyi rnams mgo ma 'tsho bar sngags 'chang kun dga' bkra shis kyi sku drin log 'jal byed mkhan tshos dbug shing gis yum sras
la thugs zos bde ba nyin gcig kyang med pa ltar gyur kyang log sgrub de dag gis nam yang mi brdzi bar bla ma gong ma'i phyag srol bzung bar mdzad cing / zhabs phyi'i thugs
bsun de las yol nas ma 'gyangs par jun gar pas bod yul la dpung 'jug mdzad dus bod kyi che gnyan phal cher skrag cing rtab rtab por gyur dus/ spyi 'gre bzhin 'dir yang
rgyal yum sogs bzod glags med pa'i thugs 'khol dang / mdzod pa phu gsum pa sogs sdings chen gyong nger gyi rigs nang du snying 'dar yang phyir snang med du sdod pas gzhan
phal cher gdung brgyud sku na phra skabs 'di tshos byed lugs kyi sa la hud ga 'dra zhig byas 'gro'am snyam rung re gnyis nas phag lab byed pa las zer ni ma nus/ nyen chen
de 'dra'i tshe'ang dpa' gdeng dang bcas bla ma mchod dpon sogs gzu bor gnas pa rnams la rang rer skyon mi 'byung ba'i gsung gis dbugs dbyung dang bcas bzhugs pas/ re
zhig nas dmag pa de gras kha shas gtsang la don spyod gzhan la yong zhor 'dir yang 'byor bar spyir kha 'khyams sna tshogs kyis brdab shogs dang / bye brag mi nyag dpon po
zer ba zhig gis dgos med du bsdigs pa thams cad blo gtor nas ci byar gyur pa'i mur dmag pa de rnams 'byor phyag zhu skabs rang bzhin sku mdun du 'ongs pa las dad gus kyi
par kab med kyang zhag shas nas 'thon phyag zhus dus/ gnang sbyin bkur gzos rnams kyang yar phul/ phyag 'tshal skyabs 'jug gi rjes 'dzin zhus shing / khong rang tsho'i dpon
por yang 'di ga'i gnas tshul bzo med zhu rgyu yin pa mdongs gsol du khas blangs pas 'dir yod rnams nyi zla sgra gcan las grol ba lta bu dang / yongs grags la'ang sa skyar
ci yang ma skyon zhes snyan grags don ldan deng sang mngon sum

du gyur pa dang / kho bo sogs gdung sras kha shas 'dul bya'i re skong du stsal ba las kho bo dang nu bo gzhon pa des re zhig cung zad phan pa'i rgyu mtshan gzigs nas ring 'tsho'i
bden tshig re'i dbugs dbyung mdzad par/ kho bo'i 'dir/ byams bstan ma shar bar du zhabs brtan pa'i/ /phrin las srung ma'i tshogs kyis bsgrub par mdzod/ /ces byams
bstan sogs ma 'ongs par 'byung rgyu yin pas nu bo de sngon la 'das nas ma 'ongs pa'i lci khag de khyod rang gcig steng du khel nas dar tsam zhig dka' mo yong yang phrin las
srung mar bcol yod pas hur thag thongs shig gsung rgyur 'dug kyang / ring 'tsho'i bden tshig yin pa'i lugs su mdzad nas gsung rigs de 'dra zhig mdzad pa sogs dus gsum
sgrib med du gzigs shing / gzhon dus nged rang rab byung nu bo de gdung 'dzin yin pa'i lugs su byas na chos 'chad sogs dga' rab byed rgyu yong ba dang / rtse gdong sogs rang
re'i lag 'byor der yang zla shas sdod dgos pa dang / dbang de'i sku thog la yang yang ngos 'gro byed dgos pas de skabs rab byung gi cha lugs kun gyi mig sngar mdzes shing
gdan sar yang gdung zhig bzhugs mkhan yod pas gdul bya rnams blo bag dro ba'i phyir ser skya'i rnam pa de ltar du 'gyur bar mdzad cing / phyis nas nu bo der sku tshe
dpag tu med pa nas lan chags pa'i snang tshul des sku tshe dang gdung brgyud gang sar bar gcod de bzhin yong ba bzlog tu med kyang / nu bo des gnas skabs 'khyug tsam zhig
tu khyed la phan thogs pas spun du bzhag pa yin no/ /zhes ston par mdzad 'dug pas/ skyabs gnas bslu med dkon mchog rnam gsum gyi/ /zhes sogs sku bstod shlo ka gcig po 'di
yang don la gnas pa'i sku bstod rang yin min gzigs pa zhu zhing / rgyu mtshan des na kho bos da lam gyi skye ba 'di la ngo skal du gyur pa rnams

sngo lo ma 'char tsam byung ba yang rnam 'dren dam pa de nyid nas dus tshod 'di tsam la kho bo'i dge ba'i las 'bras kyis spyir dal 'byor gyi lus dang / bye brag rje btsun sa
skya pa'i gdung du gyur nas ngo mtshar ba'i lag rjes la/ gdung spel thub pa 'dis mtshon kho bo rang dang 'dra ba'i dmu rgod 'ga' zhig spyi bye brag la 'byung ba'ang rigs
mthun gyi spyod pa des mgu bas gdan sa chen po 'dir phan re mdzad pa yin 'dug pas/ gdung sku mched 'khrungs rtags bzang zhing gang sa nas re byed rgyu yod pa 'di ni bla
ma dam pa de nyid kyi thugs rje dang / rang gi las kyis bdas pas rje de nyid kyi sras su rjes su bzung yang zhal gyi bdud rtsi nyung ngu las ma thob cing / nar ma son par
'khur 'khyer bas rang gis ni mi shes/ gzhan 'ga' zhig lhag bsam dag cing / la la rgyu 'bras la mi brtsiba'ang yod pa dang / kha cig rang gzhan gnyis ka'i 'phral phugs mi
shes kyang las kyi dbang gis 'khor du 'dus pas rang gzhan gyi spyod pa ma rungs pas sgyid lug pa dang / na tsha sems ngal bag med kyi spyod pa sogs snga phyi bar gsum gyi
bgyi ba rnams ni rang gi las yin pas bshags sdom byed mur rang dbang mi 'dus 'dug pas/ bla ma dam pa khyed kyis bdag skyid sdug legs nyes mtho dman ci byung yang thugs
rjes gzung du gsol/ rje de nyid kyi rnam thar dran zhing rang gzhan gdug rtsub can rnams la zhe log pa'i skyugs pa bskyil ma thub pa'ang kun blo kho rang la de 'dra zhig
las mi 'dug pas mthol lo bshags/ zhes bka' stsal pa lags/ de nas rim bzhin ril sgrub phrin 'chol sogs dang / gong gi rten 'brel rnams dang bstun dar dkar la mtshan gyi mnga'
gsol 'dri bar mdzad pa ni/ phan bde rgya mtsho'am e waM bzang por gsol ba'i rgyu mtshan sku mched gnyis byon pa dang / 'khrungs dus rdor dril

mang du bsgrigs par mdzad pas na e waM/ brtson 'grus bzang po'i mtshan mtha' bzang por gsol bar mdzad lags/ ril sgrub skabs bsam yas su gnang rgyu'i dbu 'ching / rgyal mtshan
jus dkar sogs bka' 'doms dang / de dus rje nyid dang rgyal sras gcung dam pa cung zad snyun tshul yang srung 'khor ljags sngags rim gro'i rigs nan cher mdzad ma thag yab
sras sku dkyil gsal bas ril sgrub gtang rag dang / chu lug nang bzhin lha mo gsol mchod gzabs shom legs 'bul rim gro rnams mdzad dus tshogs chen dbu byed bsod nams bstan
'dzin 'khod 'phral dang / snron zla'i tshes drug nas zla gcig ring mgon khang yod do cog tu bstan 'gro'i bde thabs la ched dmigs gsung bskang thog snyan shal 'dod gsol
can rnams bstar zhing / tshes drug la phun gling rtser gser zangs kyi rgyal mtshan zung gsar 'dzugs dang sbrags gzim chung steng thug gsum gnas spo'i thug 'dzugs gnang ba'ang
gong ma lcam dral/ nub ma zhal gtso 'khor/ shar ma las mkhan lngar bskyed chog gnang / de nas rje nyid kyis mgon khang bzhir gdung brgyud gegs med phebs pa'i gtang
rag thog 'dzugs gtor 'bul gnang gi skyed lhas su lho'i spang steng du gtor 'bul dus 'dzugs gtor dpal bshos de mgon khang du lus pas slar yang phrin 'chol rgyun 'thud na dge
mtshan 'khrungs/ bsam brling lho ri rdo gdugs 'di gcung dam pa'i bla ri dang sa 'dzin phun tshogs yang rtser mnga' gsol mdzad de slar yang skyed lhas su dam rdzas rgyan
ldan gyi gtor chen 'dzugs gnang gis gtor bsngo dang bskang ba brgya rtsa dang / de nas lha khang mkhan chen la lo gang gtor bsngo dang bskang ba brgya rtsa chag med mdzad
dgos 'doms par mdzad de phur sgrub phrin 'chol sogs dang /

lhor spo gnang gis phebs 'phral shis brjod sbyang khrus tshe chog lha bsang gtor spod sogs mdzad/ de nub rdo rje phug nas sras mo dpal lags 'jigs snang zhig gi rkyen gyis mtshan
langs byung ba ma 'gyangs par zhing brje ba'i ltas dang / zla nang der sras mo sku chos mdzad pa'i mtshan tshul khrims dpal rgyas dbang mor gsol/ phur sgrub skor chu
lug bzhin mdzad rjes gzhi thog pho brang du phebs/ gzhi nas me glang lo yan rje rdo rje 'chang nas sgrub mchod sogs la phebs rtag cing dbang bskur bgrang yas mdzad pa sogs
sngags 'chang chos kyi rgyal po dang 'jam mgon a mes zhabs kyi mdzad sgo sha dag las kyang brgal ba gnang zhing / de nas me khyi'i bar lo dgu tsam gyi ring phur sgrub
dus mdos gtor spod sogs gal che rigs ma gtogs phal cher la phebs ma thub kyang 'di nas bzung chos sde nyi zla rnam gnyis kyi bsgrigs la rtag par phebs pa'ang rje nyid kyi
tshogs gsog sgrib sbyong nyi skyel lta bu ma yin par thugs kyi mthil la 'di lta 'khrungs te/ sngon gyi bla ma gong ma phar cher sgrig rgyugs rang mdzad cing / khyad par
sngags 'chang yab sras dang a mes zhabs yab sras rnams nas tshogs 'don gsung bskul dang rol dpon sogs rtag por mdzad/ dbyar dgun gyi gzhis len gsung chos rnams la chag med
ltar phebs srol yod pa ni dam ba de dag gi rnam thar na gsal zhing / bye brag sngags 'chang chen po zhing brje kha mar zla ba sngon ma'i phur sgrub rol dpon mdzad/ a mes
zhabs dgung grangs re bgrangs tsam gyi gsung las/ tshogs 'gro mi thub pa'i lus 'di brjes na dga'/ zhes sogs kyi gnas tshul la dpags na thos bsam sgom pa 'chad rtsod rtsom
pa sogs mdzad pas sangs rgyas kyi bstan pa spyi byer 'phel rgyas 'byung gi /gzhan du sangs rgyas kyi

bstan pa ri rab khang khyim sogs snod kyi gzugs dang / mi la sogs pa bcud kyi gzugs ni min pas de bzhin du shes dgos pas na/ sngon gyi rje btsun gong ma bzhin du mkhas grub
grags pa can byung na mchog dang / gzhan du mkhas pa dang bstan pa'i bya ba rnams dang ya rabs bzang po'i ngang tshul ni gzhar yang mi bskyud pa sngar bas kyang lhag pa
sangs rgyas kyi bstan pa'i ched du sgrig rgyugs kyi 'khur 'di bzod par bya'o dgongs pa'i dam bca' thugs la bkod pa yin gsungs nas khrums zla'i gsang 'dus la phebs skabs shig
/dpal lags de glo bur du snyun bab lci ba gzigs pas 'phrod bzhes rim gro sogs yang dag mdzad kyang bzlog med kyis re zhig nas sku mi 'tsho bar mkhyen te/ so 'brang 'khor
lo sgron pa/ bdud rtsi stsol ba sogs mdzad de nyer bzhi'i tho rengs dag zhing du phebs 'phral rje nyid nas mi 'khrugs pa/ kun rig /sman bla sogs kyi gzungs sngags bsngo
smon gyi mtshams sbyor bcas dang / sras yum gyi sku'i rim gror bzlog pa'i rigs mang du mdzad rjes dgongs rdzogs rnams brgya dpon la bka' 'doms bcas rus chog spur sbyong
sAtstsha sogs dang / mchod 'bul bsnyen bkur rje nyid nas byang bu lam ston sogs mdzad cing / de'i tshe gcung dam pa 'khrungs pa'i dga' ston du yul chen ban tshang pas las
mkhan ru 'dren bcas kyi 'chams gzigs 'bul kha na yod kyang phugs kyi rten 'brel la dgongs te bkag med gnang / dbyug zla'i sa mchod sogs ston dgun sgrub mchod/ gtor bzlog
/dgun chos sogs tshang mar phebs mu'i smin zla'i tshes dgur lho phyogs kyis mtshon/ lung pa du mar sngar thugs dran mi gsal ba'i gangs chen po babs pa dang / gong ma'i
rnal 'byor ma'i dus tshoms chen 'gag tu gang nas 'ong med pa'i

'ug phrug byung ba'i ngan ltas bzlog ched sogs la thugs gzhol ba'i skabs so/ /de dag gi don bsdu na/ legs byas g.yab mos gnya' shing 'dzin ri nas/ /lha rigs snang byed rjes
su mched zla'i gzugs/ /bsnyegs la rnam 'dren nyi zla'i mtshan snyan ni/ /bskrun pa'i yab yum rgyal bstan spel ba'i bdag /phrin las zer phreng brdal ba'i zhal sgo las/ /dus
gsum lung bstan rdo rje'i mdud rgya dang / /mnyam du chas pa'i dge mtshan ci yang ni/ /sngon byon gong ma'i rnam thar ngang du g.yos/ /shes rab sgyu ma'i skyed mos tshal
'khrungs pa'i/ /padma gzhon nu yal yang rten 'brel gyi/ /zlos gar ra yig gnyis pas sgyur bzhin du/ /ngan ltas mun pa bsal ba'i snang ba 'bar/ /zhes kyang smras so// //
! dgung grangs so dgur phebs pa me phag rta zlar mgon nub gtor spod dang bstun thug rnams nyams gso dang 'dzugs chog ban tshang bcas nas mdzad cing / rgyud bla mchod sogs
la phebs rtag gi mur dbo zla gnyis brtsegs la gzhung sa'i sku rim bektse'i gtor bzlog dang 'char can phur bzlog la'ang phebs shing / zla ba 'di nas bzung ji srid bskal
pa'i bar sdom gsum tshes mchod gzhung skyor zla rer lan gsum re chag med kyi rgyun bzang 'di nyid gsar 'dzugs bka' drin che ste tshogs dbur byon/ nag zla'i nang kha skong
tshes mchod kyang sdom gsum dang 'dra bar gsar 'dzugs dang / de nas dam tshig bskang gsor phebs gong tsam du chos lung nas sku zhang rgyal po rnam lags/ sras yum sras mo
dpon g.yog byon pas sngar bzhin gang sar bdag rkyen yang dag dang / tshe dbang ston mo sogs zab rgyas su bstar ba mdzad pas khong dpon g.yog kyang dga' mgu yi rang ste slar
ldog /sa ga'i gsang 'dus mgon mdos snron zla'i lha mo mchod bde kye sgrub mchod sogs la phebs mu

dang / lhag par rje nyid nas sngar phan mus chen mchod 'bul la ma phebs kyang de lo nas bzung phebs te 'jam mgon a mes zhabs yab sras kyi sku thog bzhin chos spyod bar gdangs
sogs de bas bsgrigs kyis da lta'i nyin khyongs ma'i rgyun bzang 'di mdzad cing / chu ston sgrub mchod dang lo bcol sogs la'ang byon/ dus gtor chen mo dgung grangs nyer
gnyis nas bzung chag med mdzad kyang ban tshang pa dang lhan cig sgrub mchod gtor bzlog skabs ma gtogs mgon khang so sor ma gnang yang / de dus lha khang rtser phebs pa
nas bzung phal cher lhan du mdzad cing / gsol thab lhor mi phebs tsam la mdzod 'dzin shes rab phun tshogs nas gzhi thog lho'i shar nub mtho dma' mnyam na legs tshul snyan
sgron bzhin la nang so tshoms chen g.yab chen sogs la brling lta dgos pa'i bka' 'doms bcas phyag len du btab pa mthar phyin 'phral rje nyid ban tshang pa'i 'khor tshogs
bcas nas rgyal mtshan 'dzugs chog thug chog sogs yang dag stsal/ de lo nas bzung khrums zla'i rigs char yang tshogs phebs rtag po dang / de'i nyer bzhir stod la dwags rgyal
po mdzad pa mi legs pa'i sbir gtam gyi rkyen gyis/ la dwags rgyal blon la rgyu 'bras kyi bka' tshig sngon du gtong bar mdzad nas gna' bo'i chos rgyal gyi lugs bzhin bskyangs
na gang sar dge ba'i bka' 'doms dang / de lo spyan ltas shig tu/ rje rdo rje 'chang chen nyid bal yul na mchis par/ mchod rten byar rung kha shor gzi 'od 'bar zhing
byang phyogs na spyan gzigs kyi lha khang 'o brgyal ba zhig dang / bal po'i grong khyer kun mi nor zad pa 'dra ba mi thor re ba las med pa'i mur/ lho nub nas nyi ma shar
byung gleng zhing thams cad skyid nyams byed pa zhig 'khrungs pa ni kun gyis dgongs sla zhing / 'di la da dung spyan ltas dang dril bu phul ba sogs 'og

lo khams gang yin du gsal ba dang / gzhan yang 'char 'phar gyi thugs brel don yod rnams rim mdzad kyi skabs so/ /de dag gi don bsdu na/ bstan srung dbu 'phang bstod pa'i sgra
dbyangs kyis/ /sdom gsum rgyan phreng spud pa'i 'dus sde bos/ /shes rab lha mo'i gzhis mgron dga' mgu'i 'dzum/ /sras bcas rgyal ba mchod pa'i rgyun dang 'grogs/ /mthu
ldan rgya mtshor dus gtor bar med dang / /rgyal khab bla nar 'phags pa'i mtshan ma gzengs/ /drang srong r-i Shi'i dus ston gzigs mo las/ /rgyu 'bras don bstan chos rgyal
khrims lugs bsnyad/ /nai phal yi yul gru'i me long la/ /sngon gyi gnas dang lkog gyur gzugs brnyan ni/ /sgrib med gzigs pa'i khyab bdag bla ma rje/ /ye shes spyan ldan nyid
du bden par nges/ /zhes kyang smras so// // ! dgung grangs bzhi bcur phebs pa sa byi rta zla'i mjug tsam la mdzod 'dzin chu tshan la phebs/ dbo mgo nas rtsa 'chus sogs
mi bde ba'i mur/ de'i nyer gcig snga dro steng grib byung tshul gsan 'phral rje nyid nas khrus sna sogs brtse skyong dang mnyam du sman rim gro'i bka' 'doms rnams tshar
phyin mdzad nas rnal 'byor mar phebs/ gung sang sngon mar je lod mchis tshul gsan 'phral byas pa shes shing drin du gzo ba dam pa'i rnam thar gyis dza lung dpon slob gdan
'dren 'phral gnang bzhin nyer gnyis sa rub thog byon tsam la mdzod 'dzin gshegs nag zla'i 'gor kun rig sgrub mchod tshogs dbur phebs te gshegs por dgongs pa'i cho ga thugs
rus kyis gsung shugs dang bcas 'don par mdzad pas sku 'khrugs kyi rnam pas mgul cham bzhes tshul dang / de nas sngar gyi glo tshad 'phar nyams kyis zla phyed tsam mgul
glo thugs bsun can bzhes tshul yang dam tshig bskang gso'i skabs rim gyis snyun las grol/ de nas gnas bcur spyan gzigs

mchod gtor gzabs pa bcas tshogs bdag bskang ba zla gang ma'i thog /gzhung zhabs su mdzod gsar bsko yig zhu dus drung yig kun phun lha sar dos rta 'ul sngar bzhin 'khri med
zhu don gyi skabs dang / gdan sar 'byor phral sa ga'i nang gnas bcu lha khang du mdzod 'dzin khur bzhes kyi bka' 'doms dang / snron zlar rje rdo rje 'chang nas mdzod khang
du tshe dpag med lha dgu'i dbang bskur dang sbrags las zhwa lde khres gtong yong gtan tshig sogs de bas sgam/ gzhung zhabs bsko yig /dbang lha'i rjes gnang thog sku par
dang tsandan gyi phreng ba sogs gnang cha dang bcas las khungs su mnga' gsol te snga phyi bar gsum gyi bka' lung chu 'bab lta bur mtha' 'doms dang bcas stsal nas tshogs
bdag bskang gso dang / de nas lha mo mchod/ dbyar chos/ sgrub mchod sogs la thugs gzhol skabs nas mdzod 'dzin rgyal mtshan mthon por phebs nyin char drag po zhig gis bde
gling lcags ri'i shar phyogs chu chen 'grems pa kun mkhyen bzhugs khrir skyon med g.yas phyogs su 'bab pa rje nyid kyi dgongs par gzhan las ngo mtshar ba zhig 'khrungs tshul
ni phugs kyi rten 'brel zhig yin 'dra/ de'i sang mus chen thog mang ja bzhi'i rgyun 'dzugs dang / ba ri stag tshang ba'i gdung ba ri lotstsha ba'i dbon brgyud du 'khrul
nas bdag rkyen yang dag mdzad par grags shing mi ring bar mdzod 'dzin yang 'byor nas phur sgrub dang / rigs cha'i skabs tshoms chen lho brgyud nyen ches stabs zhig gso'i
gnas tshul shar zhing sman chab thog sku tshab rnams la zhib lta'i bka' stsal ltar/ lho skya gog po byin rlabs dang rdzu 'phrul kyis bzung ba lta bu min pa 'gyel zhig
mi yong ka med la slebs thog mgyogs rkyen spen bad spar ba'i lcid ma theg pas yin tshul phul ba bcas/ gang ltar nang so mgon khang zhig gso ran pas thugs rgyud bskul bar
gdon mi

za bas/ rje rdo rje 'chang chen gyi gsung las/ nged rang nas gzhon dus yab chos phal cher gnas gsar rdo rje 'chang dang brag rtsa rje las thob cing / yab rje rdo rje 'chang
sogs yongs 'dzin kha shas las yab chos 'ga' re dang gzhan thob rgya mi dman tsam dang / rang nas kyang kye rdor/ phur pa/ gur/ zhal sogs yi dam chos srung kha shas kyi dus
grangs kyi bsnyen pa yid ches song zhing / rgyun du'ang sgom bzlas mchod gtor bgyid mu dang na tshod kyang dar yol du slebs/ gdung sku mched gegs med du byon/ gdan sa'i
khur rgyun ring bas gang yang rgyus yod/ bod khams dus bde zhod 'jags rang yin pa bcas mkhar las bgyid dus skabs babs rang yin/ gong bshad 'od gsal la pu tras gnang ba
stsal ba'i dus thog de yin pa dgongs bzhin du re zhig tshoms chen lho skya las gzhan bka' ma stsal zhing / je zhig nas mdzod 'dzin pas nang so ma bsgul na phugs skyon chen
du 'gro tshul gsol bas de bzhin mdzad rgyu'i cha gzhir/ sku dang zangs chen gdan 'dren dka' zhing 'tshubs lhongs kyang byung dogs phal cher rtab rtab por gyur kyang rje
nyid kyi thugs rje kho nas skyon ye ma byung ste/ lha bzo ba zla 'od sogs la bka' 'doms bzhin sku'i sgron dar rnams gyen brdzes kyis bltas pas nyams tshod ha lam longs pas
gdan 'dren par thugs thag chod de rje nyid nas nang sor gsung bskang dang 'dzugs gtor rnams phul skabs dar phon gyen brdzes kyis zhabs gnyes phebs la khad dbu dud dud
mdzad pa lta bu'i tshul du gzigs pas/ zham 'bring pa tshos da lam ji gsung bzhin pu tra rang yang phebs pa la mnyis pa 'dra mo 'dug /ces zhus/ de nas rje nyid kyis smug chung
zhal 'bag dang a mes zhabs sogs kyis bzhes 'bag skur sgron pa'i phyag mtshan dar phon rnams bcas phal cher bsdu bar mdzad/

rtag gtor gyis mtshon gtor sgam rnams nang so'i thog nas tshoms chen du gdan 'dren dang / gtor sgam che ba spyan gzigs sogs rim bzhin bsdu ba'i bka' 'doms stsal rjes/ ban tshang
lha bris bsnyen song gnyis sogs kha ras lag bkru/ sngags 'chang chen po'i bdud rtsi ngo ma bzos rjes sku sa 'byar ma bsgul bas thog mar lcid che ba sogs rgyu mtshan
du mas dka' bar gyur dus mdzod 'dzin yang yang sku mdun du phebs te gang ci'i snyan 'bul dang / dar tsam zhig nas rje nyid gnas bcu nas 'dzam gling phun tshogs dpal 'bar
du zhabs g.yas kyi tshigs khrol bas 'theng bzhin du phebs 'phral mdzod 'dzin nas sgo bsgrigs steng du spyan 'dren thub cing zhabs g.yas la grum cung zad ma gtogs skyon med
kyi gnas tshul rnams phul bas shin tu dgyes te/ zangs 'khor che chung sna tshogs sogs chu snod gtsang ma thogs med 'du mdzad de mgon khang rgyab kyi nang de'i lho dang
thog la sgo phug steng du 'gro yul skas dang / mgon khang chen mo'i sgo glegs gnyis kyang phud chog gis sku dang zangs chen sogs bzhugs yul rnams lhus thengs mdzad rjes/
sang snga bar rje rdo rje 'dzin 'khor tshogs gang 'tshams dang bcas rnam 'joms rgyun sgrub gnang mu'i bum pa dang chu snod sogs la byug rdzas dri bzang byin phye sbyar ba/
de skor la gnang rgyu'i sngags 'chang chen po'i bdud rtsi ngo ma rnams sngon 'gro'i bka' 'doms mdzad nas/ rje nyid kyis rnam 'joms kyi gzungs bzla zhing bum chu 'thor
bzhin pas sna drangs te spyan 'dren skabs lcid med ltar bde bar yer gyis mgon khang chen mor phebs zhabs la nyams gso'i skabs/ rje nyid sku 'khor rags bsdus kyis nang so
nas 'phags pa rin po che'i phyag nas ma gur mgon lcam dral/ smug chung zhal 'bag sogs rim bzhin spyan

'dren dang / de nas yig brgya ljags bzlas su mdzad bzhin par zangs chen bla mtsho nas zangs shu gang chu tshags la 'dren par gnang / de nas gsol gzim gnyis kyis bcus te ban
tshang pas bkye skabs kyang nyog thams cad ras tshags su bzung zhing rdzogs dus med pa lta bu byung / zhes gsungs/ sngon sngags 'chang chos kyi rgyal pos mgon khang de'i
shar nas zangs chen nub tu gdan drangs pa nas bzung rje rdo rje 'chang chen po nyid dgung grangs so dgu 'das bzhi bcu pa 'di'i bar du bsgul bskyod ye ma mdzad pas/ lo yun
ring po'i bar gyi bdud rtsi ril 'dam dang chu drag sogs myog gtsang rnams phyogs gcig tu bzlums par mdzad/ se mo'i ro sa bre gang gi tshod tsam la phal cher se ro rang
du ngos 'dzin dang / rje nyid kyi thugs la ni bla mtsho'i mtshan la khrag mtsho bkra shis 'od 'bar du zhu bas na/ rnam pa gdug can gyi khrag rgyun 'khyil ba la ngo bo ye
shes kyi bdud rtsi'i rgya mtsho dam can 'du ba'i chu klung chen por ngos 'dzin dgos pas na/ dgra bgegs kyi ro rang yin dgongs pa don ldan du 'khrungs/ chu phal cher dwangs
grub nas ban tshang pa brgyad gras zangs chen spyan 'dren gdong rje nyid nas gong bzhin bum chus sna 'dren gyis mgon khang chen mor spyan drangs te chus bkang / 'phags
pa dang sa lo'i thugs dam ma lcam dral/ pu tra/ smug chung / a mes zhabs kyis bzhes 'bag /bris sku phyag mtshan sogs byin rlabs che gras rnams gnas der bzhugs shing / gzhan
ma sku tshab rnams la bkas 'doms te gdan nas btu ba'i skabs mgon khang rnying ma de'i steng 'og bar gsum grum chen 'gro mi nus pa lta bu kun gyis gsal bar mthong zhing
/ gting rgyug khang thog gi khyams gdung spyi dang / khyad par pu tra'i bzhugs thad de'i gdung la nyen chen yod pa sogs dus gsum sgrib med gzigs pa'i nyams gso dus babs
dang / sang nyin zangs chen sogs

spyan 'dren gyi do nub 'chams khang gzhung sogs khad nye 'brel mtshungs su sdod mi phal cher gyi thog steng la ldir cham dang / snye drung rdo rgyal gyi nang du mi 'ong ba
lta bu'i shab shib mang po'i mur nang de'i ka drung nas langs pa 'dra ba'i mi dkar nag gnyis mthong ba dang / gzhi thog kun ngar yang thug chom sogs byung tshul gleng ba
bcas de ltar gnyan cing byin rlabs che ba'i skor rnams skyel bzhugs grub 'phral rje nyid nas rnam 'joms khrus/ rab gnas 'bring po/ mchod gtor gzabs 'dzugs kyis gtor bsngo
brgya rtsa bskang ba brgya rtsa sogs dang / zla re bzhin dus gtor chag med rnams bka' drin che nas chos grags pas rgyun bskang skabs zangs chen gyi ru long sgra 'byin pa'ang
byung zhing / de nas ang zug gi zhal bkod phal cher grub nas mdzod 'dzin gzhung phyag la byon/ de nas khyad 'phags lho'i thog dang / tshoms chen g.yab gsar thog mu mnyam
dang / a mes zhabs kyi zhal 'bag pu tra'i zhal brnyan la sku gzugs kyi zhal bkod dang sa mchod sogs mdzad mu dang / nang so mgon khang skor/ mnga' gsol g.yab kyi tshon
rtsi/ pu tra'i lder sku thun mong ma yin pa sogs myur du grub skabs rje rdo rje 'chang thugs dges pa'i gsung las/ bzo ba dang 'u la mi'i brtson 'grus las byung ba 'di
nged rang gi rdzu 'phrul yin zhes nyams ldan gyi gsung gleng dang / yang bsam yas ma bzhengs lhun grub kyang 'di 'dra ka yin yod gsungs shing / sku 'khor ba dang bcas bzhad
rgyangs dang / mnga' gsol g.yab dang pu tra'i lder skur phyag nas phul phyin grub nas smin zla'i gtor bzlog skabs mdzod 'dzin yang 'byor zhing / zangs chen dang sku gsar
rnying gi gzungs sgrig dang / rje nyid kyi phyag bstar gyis smug chung zhal 'bag nyams gso gzungs 'bul sogs gnang skabs lha mi'i dri bzang gis mtshon mi nus pa'i dri'i

khyad par dpag med 'thul zhing / phyag rogs gsol gzim gnyis nas mdzad pas nub gnyis kar khong zung la mon phrug gnyis mngon sum du 'ongs te gri khyer nas khyod gsod rgyu yin
zer ba dang / gcig la mon phrug gis rag dung rna rtsar 'bud pa sogs 'tshubs nyams dang 'jigs snang chen po byung ba sogs ni zhal 'bag bka' gnyan pa'i che bar 'khums/ mgo
zlar nang so'i mgon khang gsar par sbyong khrus dang / gur lha brgyad zhi ba'i sbyin sreg sogs rje nyid nas gnang ba'i sbyin sreg gi spyan 'dren mchod bstod sogs la 'brel
mtshungs rnga rol dbyangs sogs mdzad pas gzhan las babs chags pa byung bar gsungs shing me bkra'ang shis/ lha bzo zla 'od kyis zangs chen la nyams gso zhu rgyu'i thog
mar g.ya' rnams phyi bdar skabs zangs brdung gcig ma 'dra ba'i bzo khyad la kun ha las shing ngo mtshar du 'dzin/ de'i zhal bkod rnams grub nas yar lam mdo khams a li chos
rje'i sprul sku ngag dbang chos grags sogs dpon g.yog stobs chen nas dkar spyang rta sogs kyi 'bul chen dang bcas mjal phyag thog yar lam zos bde'i gnas tshul sngon 'gro'i
khong tsho'i yul grur sa lugs mdo sngags bstan pa dar ngo yod tshul gyis/ 'di nas bla ma gnang dgos zhus pa bzhin zhal gyis bzhes/ de'i tshe a mes zhabs kyi dgongs rdzogs
bde mchog tshugs mu bzhin dus chen tshes bcur bsu gnang dang / bcu gnyis gza' tshes dge bar nang so'i sku 'dra gsar rnying zangs chen sogs gdan 'dren dus/ lder sku rnying
pa shin tu yang zhing bla mtsho'ang de ma khad bkyed sla ba byung / zhes rgyus yod kun ha las las byed mur gleng ba dang / de nas kye rdo rje la brten pa'i rab tu gnas
pa'i me tog nyin gsum 'thor ba sbyin sreg bcas dang / rab ston nyin gos sku zhal 'byed sogs ngo mtshar

byin rlabs dang bcas pa'i bkod pas dus 'da' bar mdzad nas bcu bzhi'i sdom gsum grol 'phral a li chos rje can du phebs rgyu'i bla ma rnam gsum bsko bzhag dang / mi ring bar
a li chos rje dpon g.yog la 'thon phyag thog rnam kun don yod kyi bka'ang 'di ltar stsal te/ spyir chos 'jig rten gang byed kyang lugs legs dgos tshul/ khyad par chos lugs
grub mtha' gang byed kyang sangs rgyas kyi bstan pa dang mthun pa'i bshad sgrub byed dgos kyang / dus snyigs pas de bzhin dkon zhing / khyed rnams nas bstan pa spyi bye
brag la dar 'dod de bzhin rjes su yi rang gi gnas yin 'dug pas/ mdo sngags bstan pa spel ba'i bla ma 'phral bkod bgyis yod cing / 'dir 'byor thog kyang nang so'i nyams gso
grub nas rten rnams phebs pa dang 'grig pas rten 'brel legs shing / sprul sku rang yang lo gzhon nu la mkhyen sgo yangs pas mdo sngags thos bsam sgom pa sogs hur thag
mdzad pa dang / sbyin bdag rnams kyang dad zhen che ngo bcas gang sar legs lam che zhing / ma gir yang rnam dkar gyi bgyi ba yar ldan dgos lugs rnams bka' stsal pas/ sprul
sku ni bcos min dad gus kyis dbang med spyan chab nyil bzhin du/ gang ci'i mtshams la de bzhin dang gnas skabs kun tu skyabs 'jug gi rjes 'dzin zhu ba sogs dad shugs kyis
gdungs pa'i rnam 'gyur ci yang g.yo ba'i skabs so/ /de dag gi don bsdu na/ ngal bsos bang mdzod bdag po phan tshun gyi/ /yid mtsho byin rlabs rlabs phreng g.yo byed mkhan/
/dri bzhon dal bus bskyod la sbro dga'i bzhin/ /lbu dkar tshems phreng bstan te dgod pa bzhin/ /phal blor mi shong las mgon gzhal med khang / /'phags chen snying stobs
ldan pa'i ded dpon des/ /dam can snang brnyan nor bur dbang

thob ste/ /rten dang brten pa'i thang yangs 'di na bkra/ /shul ring mdo khams bstan pa'i yol go zhig /bstan 'dzin bcud kyis phongs tshe mdo sngags kyi/ /chu gter gsar bus phyur
dus dad mos kyis/ /rab myos rnam 'gyur stong ldan 'khun sgra 'byin/ /ces kyang smras so// // ! dgung grangs zhe gcig tu phebs pas glang rgyal zla'i tshes lngar bka'
khra rin po che'i dgongs don ltar/ mtha' dbus bde thabs ched bsam brling du gsung bskang rgyas pa dang / nyer bdun la nang sor gser zangs kyi rgyal mtshan zung dang srid
zhi dpal 'khyil du gser zangs kyi gambhIr/ rgyal mtshan/ maNDal sogs gzungs ldan du sgron par mdzad/ rta zla'i mjug sde dge nas 'bum rgyal a 'grub sogs 'byor bar/ sgo rum
bse mgon chen po'i mjal kha dang / dbo zla'i nang stod smad bla khang lam gtor gyi thog rten mjal sku tshab gzim 'od nas mdzad dus/ bse mgon chen po'i zhal gdong nang gi
gseng thag rnams dang ljags bcas zhal nas phyir phyung ste sku stod 'og tsam na phan tshun gzings shing brkyang pa'i tshul gyis shin tu 'jigs shing mchis pas/ de 'phral
rje rdo rje 'chang chen por snyan zhu mdzad pas/ dogs rtags rang ni gang yang ma byung / 'on kyang sgo rum du 'gro dgos gsungs phebs te gong gi gnas tshul bzhin gzigs pas/
rje nyid gsol gzim mchod gsum bcas nas phyag bsil zhal ras bdud rtsi gsol ba rnams mdzad rjes/ rje nyid nas zhal gdong nang du gseng thag rnams mdud bsdams dang / sku rgyab
gyang gzer la brtan par brtod gnang dang / ljags kyi gser thag hrul ba tshon si dmar sgrim sra 'thas kyis legs par bskrun dus gsung las/ sku byings kyang gog nyams che
rung re zhig gnang ba ma thob pas bcos ma nus/

zhes stsal zhing / 'on kyang kyog srong phyag g.yas g.yon la dar 'bol gyis sbyong stegs gang legs mdzad nas rdor gong / dar phon sogs sngar bzhin dang / sgom gtor lo gnang
dus su spo gnang de bsgul bskyod stabs gsar bskrun dang rnam 'joms khrus/ bla ma lha khang du khal kha gnyis dang gzhis rdzong mi sna bcas la mjal phyag /de nas gtor bsngo
brgya rtsa sogs mdzad do/ /snga sor yab rje ratna'i mtshan can gyis rje rdo rje 'dzin nyid la bse mgon la nyams gso zhig mdzad dgos yod 'gro stsal ba de mngon gyur du byung
gsung ba dang / gzhan yang sgo rum skor la gzigs snang ngo mtshar can mang po zhig 'khrungs tshul yang mchis/ de skor la mdzod 'dzin nas skyed ston dang rtsis pa sogs
la mo btab rim gro rnams tshar phyin mdzad/ gang ltar de sngon sde dger sku chag gis zhal ngo bstud mar gshegs pa sogs myang ngan gyi grib dang / sku tshab tshong dpon
yang dmag 'gro lan 'ga' zhig bgyis pa sogs grib rkyen du ngos 'dzin mdzad/ de tsam nas bzung gang gi a lce drung mchog gsum lags snyun gyi 'go zug ste/ nag zla'i dam tshig
bskang gso tsam la shin tu thu skabs bcas/ sa ga'i tshes bzhi 'khrungs bsangs grol nas rje nyid bde mchog tu phebs pas sku lus kyi rnam 'gyur 'gyur ba sogs gzigs pas/ nges
'byung lhag par 'khrungs pa dang bcas/ byab khrus la gtor ma yang yang bsngos nas gnod byed la brngan pa stsal te lan chags sbyong dmigs dang tshe dbang sogs mdzad rjes/
gshegs bzhugs gang byung yang phan 'gyur yang dag gi zhal bzhes stsal bas khong thugs dges pa'i gsung gleng yang phul/ rje nyid gzhi thog pho brang du byon 'phral tsam
nas bzung mgul glo bsun po de nyal gyi chag /mtshan gzim yang bde ba sogs kyi mur

zhag 'ga' khyol/ de nas yang je lod du song nas sa ga'i dge tshar bde mchog nas bsnyen bkur gzabs pa mdzad pa'i tho rangs sku zhi bar gshegs shing / dar tsam nas slar yang
phebs te gzim mal ma yin pa'i bzhugs stan zhig la rags tsam 'khod gnang gis/ sngon du rje rdo rje 'chang nas stsal ba'i byin phye dang / ring bsrel rgyu mtshan dang bcas
phul ba bzhes te bde bar gshegs/ de'i tshe rje nyid gsang 'dus tshogs dbur phebs skabs gsan 'phral gang ci'i bka' 'doms rnams dang / byang bu lam ston sogs kyis rjes su bzung
nas/ sku gdung rin po che zung la tshe chog dang sbrags tshe dbang yang stsal/ de skabs gzhung sa'i sku rim do dam par mes srong rjes drung yang mchis shing / nyer drug
nas mgon mdos bskul bar mdzad dus nang so'i ar brdung gi mu ste snye drung sogs la 'tshubs nyams kyis 'jigs snang ci yang byung ba dang / de nyin phyed yol tsam la btsun
ma sogs 'ul mi rnams bza' btung thog 'ga' zhig shar lho'i g.yab steng nas gzhan du 'gro 'dod kyis phor pa bza' btung gis gang bzhin du 'gro mur/ shar lho'i thad de yom
yom byed pa dang mnyam du glo bur rdib gzhom gyis shin tu yang zhing / snying rje la thugs thabs kyis dben pa zhig byung ba'i rkyen gyis thugs kyang 'khrugs gzhi shin tu
che ba'i bka' stsal dang / bka' lan/ thugs gso sogs so so nas dgongs dbyings dwangs pa'i rim pa rnams ci yang zhig phul mthar/ sa rdo'i khrod dang / de'i skyon gyis rkyen
lam du song ba rnams la thugs lhag par yang brtse bas rjes su 'dzin pa'i zhal bzhes dang bcas/ de rnams la byang buu lam ston 'phral gnang dang / de nas bzung nar mar
zhal 'don gyi skyabs 'og tu chud cing / thugs smon gyi mtshams sbyor dang / gzhan yang mang ja sogs dge rtsa rgya che/ nad pa rnams la

mthun 'gyur gyi rkyen sogs de dus su ma zad rnam pa kun tu ya nga ba dag gzigs tshe spyan chab g.yo ba tsam gyi snying rje'i kun slong dang bcas/ rlabs chen byang chub sems
dpa' chen po'i mdzad pa kho nas dus 'da' ba 'di dag ni/ ji skad du/ phan par bsam pa tsam gyis kyang / /sangs rgyas mchod las khyad 'phags na/ /sems can ma lus thams cad
kyi/ /bde don brtson pa smon ci dgos/ /zhes dang / bkur bar 'os pa legs khur zhing / /mgon med rnams la lhag par byams/ /byas la drin lan mi brjed pa/ /dam pa rnams kyi
mdzad spyod yin/ /zhes sogs gsungs pa ltar lags/ de nas sngon dus 'jam mgon a mes zhabs dang yab rje ratna'i mtshan can gyi sku thog sogs la dpa' bo dpa' mor rdor legs sogs
khog zhugs kyis ngan gtad 'don srol 'dug pa de bzhin gyi bka' gsang mdzod 'dzin sogs la grol nas/ bdun phrag gcig ring rje nyid sku tshe'i sgrub par bcad rgya mdzad pa
dang / 'jam mgon sku gdung bgres pa snron zla'i tshes mgor gsan sbyong gi thog ma gnang rgyu'i sku rim du/ 'jam dbyangs rtsod rgyal ma spyan 'dren gyis mchod shom rgyas
pa dang bcas/ 'jam 'don bskang bshags/ sku khrus sogs la thugs brtson dang / bde gling tshogs yongs 'phral nas gtsug lag khang byings la rab tu gnas pa zhag 'ga' stsal/ tshes
gsum nyin yon tan kun gzhi yi ge'i ma mo 'dzin chos bcas 'bul gnang gi sngon 'gror/ sku gsung thugs rten sogs kyis jeng drangs/ phan bde 'byung ba'i sogs bstan bstan
'dzin yun brtan sku tshe rgyas shing / gzhan don 'grub pa'i thugs smon dang / khyad par/ sgrub dang sun 'byin gsal ba'i nyi 'od kyis/ /zhes sogs kun mkhyen chen po'i tshad

ma'i lam rim nas byung ba dang / gzhung brgya 'chad pa'i lce bde blo gsal zhing / sogs nas/ yongs rdzogs bstan pa'i bdag por 'gyur bar shog /ces sa lo chen po'i rnam thar dkon
mchog lhun grub kyis mdzad pa nas byung ba de smon lam du bsgyur gnang dang / thub pa'i bstan pa rin chen gzhal med khang / /zhes sogs nas/ bstan bcos nyi ma'i snang
ba rgyas byed shog /ces sdom gsum rab dbye'i gsham nas byung ba de smon lam du bsgyur gnang sogs mkhas pa'i mdzad pa 'grub pa'i thugs smon rnams 'bras dkar gyi char nyil
bzhin du mdzad rjes/ glegs shing la gser bris kyi ka mad sum cu nas 'bul bar mdzad pas/ ka yi gi gu/ zhabs kyu/ 'greng bu/ nA ro rnams phul bas a yi bar la rigs 'gre nus
te mkhyen pa dang / gsung slob rnams kyang lan gnyis gsum la mkhyen pa sogs yab rje chos kyi rgyal po nyid thugs dges pa'i rtser son/ de'i tshe tshoms dmar du tshogs yongs
nas rab gnas kyis phyi bskor la me tog 'thor gnang dang chabs gcig sku gsung thugs rten 'ga' zhig spyan 'dren gras la 'jam dbyangs rtsod rgyal ma'ang phebs pas/ gsan sbyang
dbu tshugs pa dang stabs 'grig sku byin can gnas 'di'i phyi nang du byon pa ni/ gzhan las rten 'brel shis par mngon no gsungs/ gong gsal bzhin rta na gnas dpa' chen
yid ches gsang khog nas/ khog zhugs snga phyir bsam yas chos skyong gi ru dpon ga byang yin zer ba zhig gis gtad 'don nges 'drongs yod pas/ dus tshes che ge mor rdzas dang
yo byad che ge mo dgos tshul gleng ba dang bstun/ mgon po khro bcu dang / zhal gyi gtor bzlog nyer dgu'i dgongs 'phen te sa sros nas bzung pho brang gi phyogs bzhir uShNI
Sha'i sgom bzlas dang / drag po mdo bzhi klog pa sogs mdzad nas/ sku tshab zung sbrel dang bcas dpa' chen gyis gtad bton tshul ni/

lha 'dre'i rdzu 'phrul gyis thag ring na mnan pa byas pa'ang khog zhugs rang gi mdun du bkug rtsis bzhin phyogs der dong brus nang nas glang ra kha 'phur can zhig dang gnad
che ba de da dung lus song zer nas/ rtsod rus dong nang rum dus chu dkrugs pa'i skad lta bu lobs lobs zer zhing khrag kyang phran bu 'thon/ dar tsam zhig ci yang ma byung
bas klu bdud kho ded thongs shig zer mur g.yag ru kha 'phur can bton nas/ yi ge dang rdzas sogs phyung ba sku tshab nas klog rtsis byas pas/ ma byed zer zhing / bstan pa'i
bdag por 'di 'dra'i log sgrub rtsom pa zhes gleng nas thams cad gtubs te dong der dor nas/ lo gsum ring ci yang mi skyon/ de nas brtag dgos tshul zer ba sogs byung ba
bzhin dpa' chen la'ang bdag rkyen yang dag gis phyir mngags nas lung gsal gyi rim gro rnams tshar phyin mdzad do/ /chu stod zla nang a tsa ra spre'u khyer ba zhig gzhi thog
ltag sgor dar tsam bsdad nas thal gyis byung ba/ mgon po'i bskul rnams na ltas ngan du bshad pa bzhin de 'phral bzlog pa 'bum ther mdzad/ yang de lo'i lhums zhugs dus
ston nyin gzhi thog tu a tsa ra gnyis 'ongs nas/ sbrul 'jigs su rung ba/ bya sogs mig 'phrul 'ga' zhig bstan pa la mdzod 'dzin nas rje nyid la de bzhin gyi gnas tshul phul
bas/ de la skyon med/ sngar spre'u khyer ba la ni bzlog pa mdzad zin/ rgya gar pa mig 'phrul ston mkhan mang po 'byung skad 'dug pas ci yang mi skyon/ zhes bka' stsal/
phur sgrub skabs skar ma mjug ring zhig rgyal khams su shar/ gro bzhin tshes brgyad nas bla chen 'phags pa rin po che'i rnam thar thang ka ngo mtshar can 'di'i dbu tshugs/
khrums zla'i tshes gcig phur sgrub snga bar grol te nang so'i rtse nas chos dung rin po che gsung bskul

gyis kye rdo rje la brten pa'i rab gnas nyin gsum ma zhi rgyas kyi sbyin sreg sogs bka' drin che zhing / sbyin bdag bsgo bar sku gdung rin po che'i dbu g.yas zhal ngo rnams
dang phyag gnyer bcas te/ de'i tshe 'jam mgon gzhon nu'i phyag tu/ rje rdo rje 'chang nyid kyi thugs bskyed kyis bskrun pa'i sa le sbram gyi khams las grub pa'i bum pa cha/
phud dam/ phud phor/ 'dren chas cha tshang gsum sogs gser spyad mang du mchis pa'i nang nas/ gser gyi phud phor g.yu khra'i rtags brgyad can phye mar gyis phyur ba dang
/ rje btsun drung rnams kyis sna bdun/ sna lnga/ rdzas rtags sogs kyi tsakli/ yum mchog nas gser dam zhos gang ba/ phyag gnyer sogs tshang mas zhi drag gi mchod pa bag
dro ba bsnams nas rim bzhin phul te/ sbyin bdag bsgo ba/ bgegs skrod/ rdzas brgyad me long dUr bil dung sogs kyi snod pang tshad ma rje nyid kyi thugs rje las byung ba/
'bum thang mchod rdzas su bzhugs pa de rnams bcud so sos bkang ba rim bzhin bstar te rten drung du 'bul ba sogs phyag len rnam dag gi sgo nas mdzad cing / mchod bstod grub
nas phyi bskor la me tog gi char snyil bar yab rje ratna'i mtshan can gyi sku thog gi mchod phreng gcig dang / rje nyid kyi thugs bskyed kyis bskrun pa'i gnyis rnams gzhi
thog nang la bsgrigs nang sor phun sum tshogs pa'i bkra shis sngon 'gro'i dril gsil/ rnga rol dung sogs kyi sgra sgrogs bzhin du nang so'i phyi bskor/ yang lam tshoms
chen du rab ston gyi bzhugs khri sogs bka' 'doms sngon grub la shis brjod kyi me tog dang / tshoms chen steng / srid zhi dpal 'khyil/ kun ra skyed 'phrang sogs nas rim pas
lha chen glo 'bur la 'phan nag zhal phye'i drung / sna lnga'i mchod shom rgyas pa'i mthar mchod phreng gis mdzes par bskor te/ skyabs sems nas bzung shis brjod mdzad rjes

mchod phreng sogs tshang ma 'phan nag sku rgyab nas lha chen nang gi zhal chen lho/ phur khang / khyams stod sku gsung thugs rten rnams kyi spyan snga brgyud/ lha khang byang
/ zhal chen byang sogs nas mthil bskor du phebs te/ mchod phreng gi sngon du kong gzhas pa bcas rim bzhin phyi bskor 'khor 'phral/ nang sor gsung bsngo'i thog mar rab
gnas kyi bshad pa dang / khyad par nang so'i rten gsar rnying gi lo rgyus bcas gang gi drin can rtsa ba'i bla ma dang / gong ma lnga/ sngags 'chang chen po/ /a mes zhabs
rnams gtso bor smos te mchod bsngo yang dag dang mjug chog rnams grub nas/ mgul la bkra shis pa'i lha reg gi spras shing / rdor dril rnam rgyal bum pa sogs bsnams nas tshoms
chen du rab ston la phebs thog zhal ngo sogs rim bzhin legs 'bul gyi skabs/ 'jam mgon gzhon nus phyag dbang thog ma gnang ba'i dus dang / rab ston nyin gong ma grol 'phral
sa rub tsam la kha skong sbyin sreg tshugs te srod chen la grol bar mdzad pa ste/ rab 'byams rgyal ba kun gyi drag po'i phrin las gcig bsdus dpal phrin las kyi mgon
po dam can mon bu pu tra chen po'i snang brnyan ring bsrel rnam bzhi spyi bye brag gi bdag nyid rab tu gnas pa thun mong dang thun mong ma yin pa'i sgo nas ye shes sems
dpar sgrub par mdzad pa dang / bzhugs gnas nang so pu tra khang nyams gso gsar bzhengs drag po'i gzhal yas khang tshad dang mtshan nyin can du bskrun pa dang / gu ru rin
po che'i phyag bzo zhal 'bag dang / bla chen 'phags pa'i thugs dam ma gur dang / sa lo'i thugs dam puu tra'i sku sogs la nyams gso ngo mtshar can dang / khrag mtsho'i snod
zangs chen bkra shis 'od 'bar la nyams gso bzhugs yul bkod legs/ yi dam chos skyong

spyi dang bye brag las mkhan dbang po'i rnam drug rten dang gtor ma gsum la sogs pa rje btsun sa skya pa'i sde bstan pa gdung brgyud dang bcas pa'i 'thas su yang dag par mdzad
do/ /tshogs mang skabs nub gcig gzigs snang du/ bud med 'chor mo dang hrul mo mang po kun rang gzhas byed mu nas/ hrul mo rnams pho brang rtser rgyug shar byed pa zhig
'khrungs pa ni nad ngor ngos 'dzin mdzad cing / de dang skar ma ngan pa/ rong khog kha shas la nyi ma bdun dang gsum sogs mthong snang sna tshogs byung ba sogs bstan 'gro
spyi sger gyi rim gror ched du dgongs te/ gur mgon gtor ma'i las tshogs rje btsun gong ma'i phyag bzhes/ ngor chen rdo rje 'chang dang / bdag chen rdo rje 'chang sogs
kyi gsung rab nas 'byung ba'i dmar chen gtor bzlog rgyas pa rje nyid nas bskul gnang gis sgrub skabs/ nub gcig zor las lnga'i mgyogs gtor dang bstun bsam brling phyogs nas
byung ba 'dra ba'i gtso zhig shar phyogs su mched/ nyer brgyad nyin kha ba 'tshubs pa dang bcas/ bal yul nas gorSha'i blon po sogs mi sna mang po dang / spang shing phun
tshogs sogs skyid grong pa re gnyis bcas 'byor phyag pu tra'i bstod bskul dang mnyam du byung bas mon bu dngos su 'ong ba lta bu'i thugs nyams 'khrungs/ gor rgyal nas gsung
bris rten bcas dang / mi sna rgan pa des rdo nag gi phor pa gu yus bkang ba sogs spyi sger nas 'bul ba dang / sku sang la mi sna lotstsha bcas la/ rgyal po'i sku khams
las 'phros pa'i gsung zhib gleng mdzad pas/ kho na re/ sngar nas bal yul rgyal khag mang pos rgyal ba yab sras sogs che gnyan du ma'i phyag mdzod dngul min gyis bkang
zhing / tshong 'dus rnams kyang ma rungs bar byas/ bal yul du'ang g.yul kho nas thugs bsun rang byung yang / da cha gorSha nas bal yul yongs rdzogs

dbang zhing / bod dang sngar nas lugs mthun rang yin pa bzhin/ slad nas kyang de bzhin bcas TaM gsar 'ja' 'u dngul tshad lhad med 'di bzhin 'don rgyur/ bod nas kyang gser thang
brgyad ma sogs dang / rgyal ba yab sras/ rgyal tshab dam pa/ bka'i dgung blon rnams bcas la rgyu mtshan zhu rgyu bcas/ 'di nas kyang char pa chu grogs dang / gzhan la'ang
bka' 'doms dgos tshul rgyal po'i bka' shog la'ang yod cing / ngag lam nas kyang zhu dgos bzhin bla ma khyod kyis phan 'gyur byed dgos zhes gleng bar/ rje rdo rje 'chang
gi gsung las/ phyag mdzod so so dang tshong 'dus sogs gang sar phan bzhed de bzhin rjes su yi rang / rang ni gdan sa go mtho ba las rgyal khams la bkod pa thub pa zhig
min yang / snyan 'bul zhu 'os tshang mar khyed rgyal blon gyis dgongs pa bzhin sne sbyor yang dag zhu/ sngar nas g.yul kho nas 'o brgyal byung 'dug pas/ da cha lung pa
des mtshon/ sems can rnams la byams skyong mdzad na don thams cad 'grub pas/ rgyal por de bzhin zhu grogs gyis/ zhes pa'i rdo rje'i tha tshig des khong rnams thal mo sbyar
zhing mgo dud pa bcas dga' mgu yi rang la 'khod cing / zur gsos sogs gnang cha yang dag mdzad/ nyer dgu'i nyin bskul dang bstun phyogs bzhir ru 'dren dang / las mgon/
gur lcam dral gyi 'chams sku byin can rnams 'chams par mdzad pas/ chu kha mar dus gsum rgyal ba'i drag bskul dus/ mkhas btsun chen po'i thugs dam ma khyer mis ma theg pas
nyen bslangs/ zor 'phen phyogs su zhal bub la khad kyi nyams dang / rlung phyogs kyang legs shing / bya khra mar mdun gyi shugs 'dren mtshon pa'i bu mo rnams nas zhing steng
du mda' dar drang por btsugs pas/ rje nyid kyi gsung

las/ mi 'gyur tshe yi ka ba tshugs rtags su 'dug gsungs/ smin zla sngon mar nang so mgon khang du/ rten mdos/ rtag gtor sogs 'dzugs gnang skabs/ mdos gzhung dam pas mdzad pa'i
mgon mdos rgyas pa dang / pu tra'i sger mdos/ bskang gso/ mdos kyi phyag tshad yi ge rnams gung bsgrigs/ shom dang 'don 'khrigs dbyangs rol bcas rje nyid nas zhag 'ga'
gnang bas ngo mtshar ba'i rtags kyang mang du 'khrungs shing / de mtshams nas rje rdo rje 'chang nyid kyi thugs bskyed rmad du byung bas/ gdan sa chen po 'dir rig gnas
kyi slob grwa 'dzugs bzhed ring mo zhig nas 'khrungs pa de nyid phyag tu son te/ mkhas dbang zhe chen drung yig 'byor zhing / chos grwa lho nas mi grangs bcu drug thog mar
slob grwar bkas mngags te 'phags chen mchog gi spyod par thugs gzhol ba'i skabs so/ /de dag gi don bsdu na/ ye shes mgon por mnga' brnyes cho ga'i tshe/ /mched zla'i rje
btsun skyengs te dbyings su gshegs/ /glo bur rkyen ngan lhags pa'i gzhis mgron rnams/ /thugs rjes sbyangs so 'gyod pas ci'i phyir gdungs/ /'jam mgon gzhon nu'i mkhyen pa'i
me long la/ /ltar snang chos kyi ma mo 'bad med 'khrungs/ /ngan gtad nus pa'i g.ya' bral thang yangs su/ /ngo mtshar rten brten snang la rang bzhin med/ /rdzas sngags
ting 'dzin g.yul du nad bdag dpung / /bcom nas bal rgyal rdo rje'i tshig gis bskyangs/ /tshe yi ka ba tshugs pa'i la nye'i mgur/ /rig gnas rgya mtsho rgyas pa'i ngogs su
grol/ /ces kyang smras so// // ! dgung grangs zhe gnyis su phebs pa lcags stag dbo zla'i nang / sog yul ha la shan nas dwags po sprul sku 'byor bar/ sdom gsum rab dbye'i
ljags lung zhig stsal zhing / nag zla'i nang mdzod 'dzin par bka' gsang 'di ltar grol te/ 'dzam

gling bstan pa'i bdag po sa skya pa zhes rje sa chen gyi sku thog nas bzung / deng sang gi bar du rang gis bsgrags pa ma yin par/ rgya bod mkhas grub dang gzur gnas kun gyis
rang bzhin brjod du gsungs pa de/ skye dgu phal cher la rlung ltar grags pa 'di la/ ngo mtshar gyi gtso bo spyi ring nas bzung gdung rabs rin po che zam ma chad par byon
zhing / gzhan yang gnas mchog 'di na 'phags bod kyi sku rten ngo mtshar can dang / bshad sgrub dar zhing rgyas pa 'di yang ngo mtshar gyi gnas yin mod/ de rnams kyi nang
nas zhing 'di'i skye 'gro phal cher gyis rtogs sla ba ni/ bla chen 'phags pa rin po che blo gros rgyal mtshan dpal bzang po'i thugs bskyed dang phrin las kyis sprul pa'i
lha khang chen mo 'di la/ 'dzam gling 'di nas lho phyogs shrIdhA nya ka Ta ka'i grong khyer dang / byang sham bha la'i rigs ldan pho brang 'gran zlar mchis na ma gtogs
kun gyis spyod yul du rdzu 'phrul gyi bkod pa 'di bas lhag pa med snyam pa dang / dag pa'i gzigs ngor bde ba can gyi zhing khams kyang de bzhin bcas/ sa skya pa'i bstan dgra
gdug can rnams kyis kyang 'di la cha shas tsam las rgol ma nus pas bskal pa'i bar du'ang rje btsun sa skya pa'i phyag tu gnas thub pa 'di la/ 'phags pa rin po che'i zhabs
rjes pa rang gzhan kun gyi lus srog longs spyod thams cad zhabs tog tu 'bungs dgos nges bzhin/ de nas bzung gdung rabs dpon rabs sbyin bdag bcas kyis sprul pa'i gandho
la 'di gces par skyong bar mdzad 'dug pa dang / khyad par sngags 'chang chos kyi rgyal pos rten brten par bcas la zhabs tog bla med mdzad cing / nged rang gi thog la'ang
phyi nang gi spen pad nyams gso gsar bzhengs dang / sku gsung gi rten khyad mtshar grangs mang mchis kyang / thugs rten ngo mtshar can ma mchis pas 'dzam gling 'od

gsal 'di nyid gsar bskrun bcas bgyis shing / ma 'ongs pa na'ang tshul de lta bu bsgrub dgos so/ /zhes ston pa mtshon byed du da lam gtsug lag khang gi rtser skal ldan thams
cad bgrod pa'i skas ring ngo mtshar can kun gyi blor mi shong ba lta bu dang / snyan grags 'bum du ldir zhing mdo sngags chos kyi sgra dbyangs gnas mchog 'di nas stong gsum
kun la khyab par mtshon phyir rnga bo che gsar bskrun sogs bka' 'doms tshar phyin du stsal 'phral/ gza' tshes dge ba nas dbu tshugs te rim gyis 'grub nyer/ chos tshigs
mar ngo sngon 'gro'i don chos pa rnams dka' spyad sngon la btang nas lung rtogs yon tan phyi nas 'phel ba mtshon phyir/ snron zla'i nyer gsum la skas 'dzugs dang / 'jig
rten pa rnams yar ngo sngon 'gro'i don bde skyid 'phel yang 'khor ba'i chos las ma 'das so/ /zhes pas na 'dir bde skyid 'phel ba mtshon phyir chu stod tshes bzhir dge tsha
shol nas zhal dro mdzad dgos kyi bka' bzhin rdo skas gsum dang / shing skas san zhe gcig /sngar yod sgo them the ba'i zhe lnga mchis pa ste/ de lta'i skas ring ngo mtshar
can de thag pa dang rgyug bzo'i 'phrul sogs kyis 'dzugs skabs kyang rje nyid kyi thugs bskyed kho nas rgyun ring ma 'gor bar dka' tshegs dang bral te gzengs kyis 'bad
med lhun gyis grub cing / tshes gsum srod char thog mar dri bzhon gyis rdul gcags/ zim char gyis sa gzhi snum por byas/ 'brug skad snyan par bsgrags pa sogs sngon 'phags
chen de nyid kyis chu mig chos 'khor gyi rnam thar las byung ba de slar yang shar ba'i ngo mtshar dang / tshes bzhir gsol thab spo gnang dang chabs gcig rje rdo rje 'chang
gi dbu g.yas zhal ngo rnams dang / chos gra rnam gnyis/ drung 'khor lto gzan shar nub kyi mi sde/ zhe drung sogs kha 'thor ba rags bsdus bcas gangs nyi shar tsam la gang
'khod tshang ma gzabs

bzhes kyis rim 'dus dang bcas/ skas zhabs su chos dung rin po che rje nyid kyi phyag tu bzhes/ 'jam mgon sku mched la tshe dpag med dang bkra shis rdzas rtags kyi tsakli phul/
zhal ngo gzhan rnams nas phyag cha gang 'os/ mkhan pos thub dbang gi sku/ phyag gnyer nas 'dod 'jo mtshon phyir bum pa nyer lnga'i rdzas kyis bkang ba kha rgyan mgul
'ching can/ drung 'khor nas phyag cha gang 'os/ chos grwa byang pas rdor dril bum pa sogs/ lho pas bka' bstan glegs bam/ gzhan byings nas rang rang gi blos dpyad kyi lag
cha bcas/ chos dung rin po che'i gsung gis thams cad bskul bar mdzad nas/ rje rdo rje 'chang nyid thog mar phebs pa'i sngon tsam la/ bye'u chung ngu zhig gyen 'gro'i tshul
gyis byung ba ni/ gtsug lag khang chen po'i srung mas bsu ba mdzad pa'i brda dang / de'i tshe rje nyid kyis 'phags pa rin po che'i gsung tshe dpag med kyi bkra shis shlo
ka bcu dang / gtsug tor dri med dkyil chog nas byung ba'i/ rmi ngan 'jig dang / zhes pa nas/ nor dang bkra shis rnam par 'phel/ /zhes pa'i bar shlo ka so bzhi/ rje nyid
kyi gsung dpal sa skya pa'i chos srid la dge legs 'byung ba'i shlo ka gcig ste skas san gyi grangs dang mthun par mdzad mur gyen phebs kyang dgos pa 'di lta bu dang ldan
pa ste/ tshe dpag med kyi bkra shis ni/ steng phyogs 'jig rten gyi khams yon tan dpag tu med pa la bsngags pa yin pas gyen phebs la nges par gnad du che ba dang / dri med
nas 'byung ba'i bkra shis ni/ gzhung de nyid las/ lam 'jug dus dang nor dang 'bru rnams sdud pa dang / /nangs par dus sam yang na zhi ba'i las byed dang / /dga' ston kun
nas 'jug dang dgos pa sgrub pa na/ /ming tshig 'di dag mi yis rab tu sgrim ste nyon/ /zhes gsungs pas/ lam 'jug ni skas ring la gyen

phebs dang / nor sogs sdud pa ni de'i tshe legs gso'i dngos po rnam sras kyi bang mdzod kha bye ba lta bu dang / nangs par ni chu stod tshes bzhi gangs nyi shar dus de dang
/ zhi ba'i las ni/ 'brel thogs kyis mtshon sems can thams cad kyi sdug bsngal zhi ba'i thugs bskyed de bzhin dang / dga' ston ni/ mdo sngags kyi gzhung du ma 'don pa dang
lhan cig bsnyen bkur dang / skye bo rnams so so'i 'dod yon gyis tshims par mdzad mthar glu gar sogs rgya cher gnang ba dang / dgos pa ni/ bstan 'gro spyi bye brag gi chos
srid yar 'gro'i rten 'brel tsam du ma zad/ rje rdo rje 'chang yab sras dpon brgyud dang bcas la 'brel thogs thams cad srid zhi'i rtse mor 'khrid pa sogs te/ skas 'go'i
sgo nang du rje nyid khri'u shing la chos dung rin po che bsnams bzhin par bzhugs te/ yar 'gro tshang mar phyag dbang rdzogs nas/ rtser lha bsangs skabs bya rog snum bag
can gsum 'ongs te dbus ma'i mchu yas mas mar gyis dkar por byas te/ gsum ga rje'i zhal dkyil la blta bzhin du skad snyan sgrogs par byed do/ /de dus zhal ngo byings rnams
theg chen pho brang du bzhugs shing / bka' ram nas thig g.yab shar gyi byang du tshe chog /bsgrigs pa yan gyis de'i lhor 'dul lung sde bzhi/ 'bum sde lnga sogs gsung sgrogs/
btsun chung rin sgang rnams nas chos spyod/ byings rnams mkhar thog khud yangs su bsdad/ dga' ston gyi spro zas sogs stsal te rim gyis lha khang byang gi skas la btang
/ de nas theg chen pho brang du phyag nas dang / mdzod nag gtor spod/ phyi dro sde yangs su kong gzhas sogs legs lam dpag med mdzad pa de'i tshe lha chen steng gi rten
grags che ba rnams dang / chos dung rin po che sogs la snyan shal 'dod gsol can re 'bul bar mdzad/ de'i sang dge tsha

dang de mtshams nas mdzod 'dzin bla brang mchog tu gtan tshigs zhu bar phebs pas mgo 'dren bdag rkyen gyi brtse 'dzin yang dag gnang / de nas zhal dro'i lhums zhugs dus ston
gyi tho rengs mnal lam du/ phun gling dbang khang nub byang gi ka ba 'gyur nas gzim chung yongs rdzogs la skyon yong la khad mchis pas/ rje nyid kyi sku gzan sne mos ka
ba de brdungs shing bgegs skrod dang / phun sum tshogs pa'i shis brjod mdzad song bas/ mi zhig nas da skyon yong ba med zer mur mnal sad/ de skabs mdzod 'dzin par yar lam
rta dre'u'i gdong 'ur gyis 'ga' zhig gi rkang lag la skyon pa sogs 'tshubs nyams de dag zhi ba'i bka' 'doms dang / phur sgrub skabs gang gi rnga bo che gsar bzhengs la
shing rtsi/ nang gzungs/ rnga lpags/ dbyug gu/ khri/ bzhugs yul sogs phal cher grub ste gsung bskul gyi thog ma 'dar grang mkhan chen ngag dbang gis mdzad/ de lo bsam yas
chos skyong gi lung bstan du spre'u'i mgo tog gi rgyal mtshan sogs dgos gsungs pa bzhin stsal/ khrums zla'i sgrub mchod thog stod sgar dpon shag byang erkhe thA ji 'bul
chen dang bcas 'byor bas gang ci'i gsung gleng zhib cha dang / byabs khrus bcas stsal/ dbyug zla'i chog mang bde kye gsang gsum thog rab tu gnas pa sbyor gnang gis gong gi
'phags pa rin po che'i rnam thar zhal thang gsar bskrun ngo mtshar can dang / gdung rabs rin po che'i zhal thang gsar bskrun/ gzhan yang phur khang du gsar bzhengs mang
po/ lha khang byang du 'jam rdor bla brgyud bris rnying dang / grub brgya khams thang sogs zhal phye nas cho ga rnams chu lug lo bzhin mdzad dus/ sta gon nyin khang gsar
dpon bgres gzhon la 'thon phyag thog rje nyid kyi mgul la mdzod rnying khyad mtshar sgron pa dang /

lcang skya rdo rje 'chang nas gsung shog rten spam mtho bcas chibs zam brgyud phebs pa sogs rten 'brel legs shing / de dus khyams stod dkar po rnam gsum/ a mes zhabs rnams
kyi 'dra skur sa zhu/ na bza' bcas 'bul bar gnang / sa bskor nyin tho rangs snga mor rje nyid nas sgo rngar phyag nas dus/ gsar bzhengs 'phags pa rin po che dang / bdag nyid
chen por rgyu dbang zhal ngo nang brgyud dang / g.yu ring nas bdag nyid chen po'i bar dang / de nas dus mchod gdung rabs kyis bskor ba dang / tshe dpag med rnams gser
thang / bka' 'gyur gser bris/ gsar ma'i mdo bskal bzang / rje nyid nas rnam rgyal stong mchod mdzad dus kyi mchod rten sogs sku gsung thugs rten/ rab gnas kyi chas/ rgyal
chen bzhi dang stag 'dzin bsgo ba'i mchod gtor/ sna lnga'i mchod pa grangs mang rnams sa yul dog po der yangs khrol dang bcas rdzu 'phrul gyi bkod pa 'gyed nas/ cho ga
dngos kye rdo rje la sbyar ba'i rab gnas 'bring po'i lugs la/ sgo rnga 'od dpag med du bskyed de rgyal chen rnams la rdo rje phur pa'i rgyal chen tho 'dzugs la gzhi mdzad
sgos chos ma 'dres par sbyor gnang dang / stag 'dzin gtor bsngo sbags sgrub skabs gur lcam dral las mched pa'i gnod sbyin yab yum las/ puu tra ming sring spro ba'i pu tra
dang lhan cig bskyed de mchod gtor bstod phrin gyis/ gtsug lag khang / dge 'dun sde/ sgo rnga sogs srung skyong gi gnyer dam dang sbyin bdag bsgo bar sras yum rnams phebs
thog drung ser skyas legs so bcas shar mda' btang tsam la grol cing / chog mang bde mchog rab gnas kyi sbyin bdag bsgo bar yang gong bzhin sras yum dang / kye rdor gsang
'dus gnyis la sbyin bdag phyag gnyer

nas mdzad de/ lha chen steng 'og sogs nas rim brgyud phyi bskor la me char nyil dus/ nam mkha' sprin gyis gang zhing rlung yang ldang ba bcas cung zad 'tshubs nyams dang /
'jam mgon gcung rin po che sku rgyab tu gdan 'dren gyis mnal thog /brdal la sgang bzhugs khrir phebs tshe thugs spro nyams kyis mnal sad pa ni/ mdo sde rnams las/ de bde
bar gnyid kyis log cing / bde bar sad par 'gyur ro/ /zhes gsungs pa bzhin dang / phyi bskor 'khor nas rje nyid kyis mchod bsngo rgyas pa dang / bstan bstan 'dzin spyi bye
brag snod bcud bcas la gnas skabs mthar thug gi bsngo smon bkra shis kyis mtha' brgyan pa bcas stsal nyin nyi ma'ang gzhan las ring ba byung zhing / de'i tshe rje rdo rje
'dzin chen pos 'dzin par mdzad ces gleng bar gyur to/ /de sngon gzhi thog rtser sku yon khang gsar bskrun mdzad par dbyug zla'i nyer gsum nas bdun phrag gcig phur sgrub
rdul dkyil steng nas nyin gang ma mdzad skabs/ gnya' nang sho dpon ji'i sang kha sha kha'i sras dpon g.yog lcags sogs dngos po mang po'i 'bul cha dang bcas 'byor zhing /
ji'i sang la byang chog kyang gnang / smin zla'i tshes gcig la rtse thab bar thab bcas nyams gso grub pa'i rtser lha bsangs/ thab gong 'og tu khrus/ mdo klog pa rnams ban
tshang dbu byed zung la bkas mngags/ de nas byin rlabs kyi gzi 'od 'bar bar mdzad pa'i sku yon khang du 'jam mgon gzhon nur gyur pa sku mched sa zhu bzhes te thog mar zhal
dro'i rten 'brel tshar du dngar ba dang bcas phebs skabs/ snga dro kha ba nyil ba dang nyi 'od gsal ba gnyis ka byung ba ni phugs kyi dge mtshan ngo mtshar can dang /
gnas der phur pa'i zhi ba'i sreg blugs kyang mdzad rjes rje nyid nas gsol thab yas mas su rab gnas/ rnam 'joms/ tshogs bdag gsung

bskang bcas dang / sku yon khang du rten mchod rgyun bzhugs steng dmigs bsal 'jam dbyangs rtsod rgyal ma/ bla ma gong ma'i rgya dpe glegs bam/ rnam rgyal mchod rten/ sgrol
ma gtsug lag khang steng ma'i tshe dpag lha dgu'i rten gtso sangs rgyas tshe dpag med sogs mchod tshogs dang bcas par tshes brgyad nyin rab gnas mdzad rjes/ sku yon khang
du thugs gnyer dbu tshugs thog zhal dro'i rten 'byung rdzas kyis thog drangs/ 'jam mgon gzhon nu rnam gnyis/ sku yon pa bcas la rje nyid nas mgul dar sogs stsal rjes sgo
rum du phebs te/ lha bsangs gur lcam dral la gtor bsngo brgya tshar/ bskang gso/ phrin 'chol/ thos bsam sgom gsum dang / 'chad rtsod rtsom gsum dar ba'i 'dod gsol smin grub
rnams dang / sku yon khang du skyabs sems bla ma yi dam gyi sku bstod sngon 'gro'i/ sdom gsum rab dbye rtsa 'don/ bsngo smon shis brjod sogs zhal dro'i ched du thugs
bskyed kun bzang smon lam gyi rjes 'gro mdzad/ de sngon tsam nas bla brang rtse shod dbus phebs skabs sku tshab cig legs skyes 'bul bar mngags/ tshes dgu'i nyin skyed lhas
me 'bar gyi mgon khang gi g.yas g.yon ri nas shag mcher nyil ba dang / de sngon snron dang gro bzhin nang la'ang zhal gyi cho 'phrul sna tshogs byung ba rnams zhi phyir/
rje rdo rje 'dzin nyid chibs bskyod kyis skyed lhas lho ri'i spang steng du lha bsangs phyag nas bcas dang / mgon khang du gtor bsngo bskang ba so so nas brgya tshar sogs
spyi bye'i bstan pa thugs kyi dpal ber dam du bzung ba'i rlabs chen rgyal sras mchog gi mdzad pas zhag 'ga' zhig 'das rjes su/ skyed lhas lho ri de na rje nyid gtor 'bul
mdzad kyin yod dgongs par/ mgon khang mdun gyi ri gsham de nas/ gzugs mi mthong ba'i DA ma ru skad sbom po brgya tsam zhig bsgrigs nas

dkrol ba zil chen zhig 'khrungs/ mgo zla'i nang khal kha dge slong 'tsho byed chu nad can zhig sku'i gam du bcar bar sman bla'i mdo lung sogs mdzad cing / khong rang gi lung
par dge lugs chos dang gtsug lag khang sogs gsar 'dzugs bgyis par bzhugs rgyu'i rten dang / dgon ming sogs zhus 'bras thub dbang gnas bcu'i zhal thang / sman bla'i mdo/
dung dkar sogs stsal te dgon ming theg chen dbang rgyal gling du 'dogs par mdzad cing / dge slong gi lus kyang bde bar gyur te mi phyed pa'i dad pa la bkod/ zla ba de nas
badzra kI la ya'i sgrub mchod skabs kyi zhal 'bag gsar bskrun du mar rab gnas kyi me tog brgya tshar stsal te byin rlabs kyi gzi 'od 'bar bar mdzad pa'i skabs so/ /de dag
gi don bsdu na/ 'phags chen phrin las dag pa'i zhing khams rtser/ /'gro kun 'dren pa'i 'od kyi them skas dang / /ma rig gnyid slong chos kyi dundu bhiH /mig ldan spyad
bya las gzhan rdzu 'phrul ci/ /lkog 'gyur rjen ston 'od gsal lam yangs su/ /gdon bgegs skrod pa'i dam bca' mnyel ba med/ /khams gsum dbang sdud ngo mtshar mdzad pa'i cha/
/chu zla'i rol rtsed zin pa'i cho gas brel/ /'jam mgon gzhon nu bsten mkhas spyil por drangs/ /gnyan mgon gdod ma'i rang zhal lhug par gzigs/ /mtha' 'gro'i re ba'i yol
go bcud kyis phyung / /lnga bcu rtsa gcig srung ma'i byin mthu bsgrubs/ /zhes kyang smras so// // ! dgung grangs zhe gsum du phebs pa lcags yos rgyal zla'i mjug tsam gyi
gzigs snang du/ rje nyid bal yul du phebs par sngar bas bag dro zhing / /mchod rten bya rung kha shor shin tu 'drongs la/ /gdugs chos 'khor rnams gser shog gis 'phral byugs
lta bu'i dbyibs can zhig gzigs mur/ mi 'ga'

zhig nas 'di la khyed rang dril bu zhig phul na thams cad la phan thogs yang zer ba zhig 'khrungs pa bzhin/ rje nyid kyi gsung las/ bden min ci ltar yang / phan du re nas dril
bu gsung bskul rlung g.yab/ zhal byang smon lam bde skyid dpal ster bcas ngo mtshar du phul ba yin gsung ba de'i sbyar byang du/ ces ma 'ongs lung byang rnams las/ lnga
brgya tha ma'i dus 'dir bal bod mi rtag sgyu ma'i snang tshul ston par gsungs pa'i dus der sleb pa lta bu'i gangs ri'i ljongs 'dir mchod yon du ma zhig la 'pho 'gyur rim
can byung ba dang / nged rang dran nas rang lo bcu bzhi lon pa nas bzung bzhi bcu zhe skor lon pa'i bar/ bal yul du dus 'khrugs che chung sna tshogs rgyun ma chad cing
/ mthar rgya gar sogs yul gru gzhan la'ang brdab gzings langs pa lta bu shar skabs bstan 'gro'i bde skyid brtas phyir phul ba yin gsungs pa'i skabs su/ ngo mtshar gyi rnam
thar 'di lta gleng ste/ de'i tshe gnya' nang sho pa zung gi yi ge las/ 'di nas bang mi bal yul la 'gro skabs yo mo'i chu sogs 'bab pa'i chu chen zhig la/ rang phyogs kyi
gru shing gzhong lta bu zhig rgyag dgos 'dug pas gru de rdo la thug pa lta bu'i rkyen gyis chag nas bang mi gru mkhan sogs chur shor 'dug rung / skyabs mgon khyed rang
gi thugs rjes chu chung ba zhig tu bang mi gru mkhan gru chag sogs dang / de gnas gnang ba'i dril bu bka' tham sogs la skyon med byung 'dug lags/ dril bu mchod rten chen
po'i shar phyogs chos 'khor bcu gsum gyi gsham du bzhugs pas gsung sogs 'gran bral du 'dug tshul bris nas phul ba bzhin/ rje rgyal sras mchog gi thugs bskyed smon lam gyi
dbang gis phyi rol 'byung ba'i rkyen gyis kyang brdzi bar mi nus pa de ltar lags so/ /zla mjug blo bur du paN chen

thams cad mkhyen pa gtsang la chibs bsgyur gyi gleng ba dang / chibs zam brgyud lha sar khams nas 'brum bu'i nad dogs kyis thugs bsun pas/ bstan 'gro'i bde thabs gang la ci
'tshams zhu dgos/ rgyal tshab dam pa/ bka'i dgung blon lhan rgyas bcas nas stsal ba bzhin/ de 'phral ljags chu/ srung skud/ sku khrus sogs 'bul gnang dang chabs gcig gang
ci'i snyan 'bul tshang ma mchod yon bstan lar dgongs pa'i thugs bsam che bskyed mdzad pas 'phral du nad thag chod pa sogs rgyal khams kun tu rje nyid kyi thugs rje las
byung ba'i rnam thar sgrogs pa la gcig tu gzhol bar gyur to/ /de nas rta zla'i nang gi gtor spod le tshan nyin gcig la bka' drin che ste/ zhag lnga'i ring rje rdo rje 'chang
nas bskul mkhan dang rdo rje slob dpon gnyis char 'gan bzhes kyis/ bde gling tshogs yongs nas ri khrod ma'i bum chog rgyas pa tshoms chen du mdzad pa la/ 'phags pa rin
po che'i rnam thar thang sku gsar bzhengs zhal phye zhing mchod gtor sogs rgyas pa dang / khyad par nye skor mi phyugs tshang ma'i bza' btung lhag ma nad bdag gtor rdzas
su bsdu gnang thog /cho ga smin grub mdzad de/ nad bdag dkar dmar la dga' ba'i gtor rdzongs dus/ gong gi rdzas rnams gtor ma dang chabs gcig ting 'dzin sngags rgyas bsngo
gnang gis/ de dus kyi nad bdag grwa rgan lus stod smad rma shus gang ba zhig dang bud med 'o zom khyer ba gnyis rje nyid kyis dngos su gzigs te/ bka' las nad rims dang
byang 'brog khrod la phyugs kha mi gtsang ba 'di nyid kyi cho 'phrul yin 'dug pas da skyon yong ba med gsung ba dang bcas/ 'dzam bu'i gling 'di'i phyi rol bde ba can gyi
zhing gi shar tsam du/ ri lung khang bzang zas nor so so'i 'dod pa bzhin dgos dgu 'byung ba zhig tu brdzangs gnang gi spyan dmigs brtan po dang / nyin re bzhin lha chen
rtse

nas phyogs bzhir sbyong khrus mdzad pas/ yul ngan gyis dpon slob kun 'dar bun grang 'bur can du gyur kyang / bdag pas gzhan gces byang chub sems dpa'i rnam thar gyi ngang nas
thugs rus mdzad cing rje nyid kyi thugs bskyed kyis ri khrod ma'i thog ri bya sder ma sogs phyi bskor thang 'ga' zhig kyang snga phyir gnang / de nas bzung rgyal khams
su 'go nad mi 'byung ba'i thabs mu sbrel du mdzad gras dbo zla'i nang 'dod khams dbang mo rje khol gyi mdos chog bstan 'gro spyi sger gyi rim gror ched dmigs dang / nag
zla'i nang sa skyar mi brtsis shig byung skabs rje rdo rje 'chang yab sras la mgul cham zhig kyang bzhes/ snron zla'i mdo sde lha mchod thog bsam yas chos skyong gi lung
yin tshul gyis/ rab grwa zhwa ser du bsgyur dgos kyi 'go zug la rje rdo rje 'chang nas mdo rgyud dgongs 'grel dang bcas pa'i lung dang sbyar te rang rang gi lugs bzhin gyis
bstan par phan slebs che ba'i mtha' 'doms mang du stsal yang ldog par ma gyur cig /chu stod zla nang zhig 'od gsal gyi ngang du gnas gsar rdo rje 'chang de nyid yang yang
phebs nas/ zhi drag gi bka' 'doms du ma mdzad mu las thugs dgyes nyams kyis chos 'phro rnams bstud mar ma tshang med pa gnang ba zhig 'khrungs pas/ sngar ma gsan pa'i
chos bka' zab khyad can mang po zhig de dus 'od gsal du gsan cing smin zla'i nang rje nyid nas khrus sngags kyi chu dang / rdzas srung sogs nye skor kun la bkye gnang dang
bstun/ bsang rgyas pa/ ri khrod ma'i bum chog bcas mdzad nas phyogs bzhir sbyong khrus/ srung ma spyi dang lha mo rje khol la phrin 'chol bcas nyin gsum sngon 'gro'i zla
ba kha shas de bzhin nar mar mdzad/ mgo zla'i nang gser khar 'brum dogs kyi gleng je gsal gyis gzhis rtse sogs su'ang 'o brgyal gyi gnas dang / lam sdems

kyang shin tu dam pa bcas/ de'i tshe 'brum srung dang yor srung spyan bsal 'chang ba tsam gyis nus pa 'thon pa da lta'i bar du'ang lhag ma yod pa 'di rnams gnang zhing / der
ma zad rgyun gyi zhal 'don nar ma'i rigs dang / sgrub mchod/ rgyud dang rgya bod kyi gzhung sbyor mdzad pa/ bskang ba/ gtor bzlog sogs mdor na sku tshe de'i mdzad sgo thams
cad bstan 'gro spyi sgos kyi gnas skabs de dang de'i 'gal rkyen bar chad zhi zhing / 'phral yun re smon rje btsun sa skya pa'i gong ma spyi dang / khyad par sngags 'chang
chos kyi rgyal po dang 'jam mgon a mes zhabs sogs kyi dgongs bzhed ji bzhin 'grub pa'i thugs 'dun dang phyag bzhes kho na mdzad pa ni/ gnas skabs de dang de'i dpyad
khra rnams la gsal ba 'dus tshogs kyi snyan du ston pa rnams so/ /de dag gi don bsdu na/ dag snang rnam bkra nang gi ma ku rar/ /phyi rol ring po'i nai pa la yi yul/ /chos
sku'i rten bcas 'khrungs tshe ghanTI'i sgras/ /ya mtshan ltas bzang phyogs kyi rna bar grags/ /'dzam gling yul grur 'phyan pa'i mi ngas khyu/ /rdzas sngags ting 'dzin
dpung gis pha mthar dbyung / /rang rang grub mthas rgyal bstan spel ba'i dril/ /mdo rgyud lung gis bsgrags tshe spobs pa bdar/ /rigs brgya'i bdag po dam pa'i chu gter zhal/
/gzigs 'phral lus min hub gcig gis gsol ba'i/ /sngon med drin can bla ma dzahnuH /zhi bsil zhal skyugs 'jo phyir sa 'dir byon/ /ces kyang smras so// // ! dgung grangs
zhe bzhir phebs pa chu 'brug rgyal zla nas rta zla'i bar la rje rdo rje 'chang nyid nas rnam pa kun tu bstan 'gro'i don nar mar bka' drin che gras/ rgyal khams kun tu nad
gdon mu ge'i nyer 'tshe zhi phyir/ mgon khang rnams su tshes thogs dang / gzhan yang snga lo dang de lo gnyis la ljongs 'dir

nad yams kyis mnar ba rnams myur du zhi phyir rim gro spyi bye brag sku dngos dang bkas 'doms pa bcas nas mdzad mur/ dbo zla'i bcu bzhi nas nag zla'i bcu bzhi bar/ rgya gar
shes bsangs/ bstan gsol/ dgra lha/ sde brgyad cha snyoms bcas dang / de nas ri khrod ma'i bum chog /phyogs bzhir sbyong khrus re mos/ /gsol 'debs spyi bye brag /barNa sha
ba ri'i mdo/ /lo ma gyon ma dang / nad thams cad rab tu zhi bar byed pa'i gzungs/ rims nad/ mig nad/ 'brum nad/ zhang 'brum/ ma zhu ba/ sdug bsngal thams cad rab tu zhi
ba rnams dang / rims dang srog chags kyis mi tshugs pa/ dug zhi ba/ mdangs phyir mi 'phrog pa/ bdud thams cad skrag par byed pa/ rma 'byor ba/ me'i zug rngu rab tu zhi ba/
bad mkhris kSha ya skran rnams zhi ba/ bar gcod rnam sbyong / re manta dang mgon po'i rta gzungs/ dzam bha la'i lugs gzungs/ dbugs chen mo rnams nyin re bzhin ljags klog
mthar/ sgrol bzlog /gtsug tor rnam rgyal bstod pa gzungs 'dod gsol bkra shis rnams dang / de nas lha mo rje khol gyi mdos bskang la bdag bskyed phur chung bcas bcu bzhi'i
nyin grwa grangs nyi shu skor gyis glud rdzong rnams dang / ma mo spyi gtor rje khol gyi bskang gtor/ mdos bcas bsam brling du spyan drangs shing / de'i tshe dbang khang
du mdos sgrig rgyu'i snga dro bud med dpal mo zer ba zhig gis dkar yol che legs zung dang chung ba gcig bcas 'bras dkar gyis phyur po bkang ste phul ba dang / mdos tshugs
pa'i zhag shas nas gdan sa dan khrod kyi bu mo 'ga' zhig rtse dga'i do rang rdo 'jim la bcos pa'i lus rgyan 'chor mor bgyis te lhan 'tshogs kyis gtsug lag khang gi 'gag
dang sde gseb rnams su rgyu ba sogs/ ma mo mkha' 'gro'i cho 'phrul 'khor nyams ci yang byung zhing / sa khams

mi gtsang ba'i gleng gsan 'phral nas mdos 'di gnang bzhed thun min du 'khrungs kyang / 'char 'phar rnam kun don yod kyi thugs brel spyi dang / bye brag rje rdo rje 'chang nyid
kyis rje btsun sa skya pa'i sde bstan pa gdung brgyud dang bcas pa'i 'thas su/ sprul pa'i lha khang chen mo gcig pur yang shar nub byang gsum la spen bad gsar sgron/
lhor kha gso/ mtha' bskor lcags ri lcogs bcas kyi spang bad spen bad du bsgyur ba dang / thugs rten khyad mtshar 'dzam gling 'od gsal gsar bskrun/ sngon med pa'i thar pa'i
khang bzang gi rtser bgrod pa'i skas ring rmad byung rdzu 'phrul gyi bkod pa 'di nyid dang / 'gro kun ma rig pa'i gnyid las slong pa'i chos kyi dundu bhiH rje btsun 'jam
pa'i dbyangs kyi snang brnyan byin rlabs kyi gzi brgya 'bar ba/ rje nyid kyi rtsa ba'i bla ma dam pa yab rje rdo rje 'chang dang 'jam mgon gnas gsar pa chen po'i snang
brnyan sogs mtha' yas pa zhig sprul pa'i dri gtsang khang 'di nyid na bzhugs pa dang / de dang nye bar dpal brtse ba chen po'i snang brnyan byin rlabs phul du byung ba/ khams
gsum chos kyi rgyal po 'phags pa rin po che bltams khar yum gyi dbu sngas su bzhugs shing / phyis 'jam mgon bsod nams dbang phyug gi sku thog gdan sar spyan drangs pa
gsung 'byon ma bzhugs pa'i rten gzhal yas khang dang / brten pa lha'i dbu thog tu gser zangs kyi rgya phibs nang rten dang bcas pa mi ring bar gnang rgyu sogs mdor na sprul
pa'i dri gtsang khang 'di nyid gcig pu'i sa phyogs su yang grags che ba de snyed cig mchis na/ ngo mtshar ba'i phyag rjes gzhan dag ni so skye'i blo'i ra ba las brgal
zhing / cung zad zin pa rnams lo khams so sor gsal ba bcas/ dus mdos gzabs ma'i skabs su mkho ba'i zhal 'bag gsar bzhengs la phyag nas brgya

tshar zla gsum ma sogs kyi thugs brel gyis 'gyangs pa dang / gzhung sa mchog nas kyang gzhis rtses mtshon bod khams bde thabs su mngags pa'i rim gro rnams dang dod lhus blangs
gang la gang 'tshams ye shes gzigs pas dpyad nas mdzad cing / gang na'ang grol nas zhag gsum pa'i tho rengs 'od gsal du/ mi pho mo mang pos sku nyid la dad 'dun lhag
par che ba dang / bud med gcig 'chor gnyis 'chor bdun brgyad cig 'ongs nas pad bskor sogs lus kyi rnam 'gyur dod nyams dang / skad sbom phra snyoms shing bzang bas/ tshe
dbang zhu la phebs zhes glu blangs te khrom lta bu zhig la brda gtong ba'i ltas 'khrungs pa ni/ spyir rgyal khams nad dogs myur du zhi ba dang / lhag par yul gru 'di nyid
du bde 'jags 'byung ba dang / yang sgos rje rdo rje 'chang nyid kyi sku 'phrang 'tshubs ma zhi ba'i rtags su gor ma chag go /de lta'i skabs rgyal khams su rje nyid kyi ljags
chu rims srung sogs kyis phal cher la khyab cing / gong gsal gyi thugs bskyed de dag bcas nyid kyi sku drin gyis bskyangs so zhes pa'i sgra sgrogs pas brel ba bzhin
don la'ang gnas so/ /sa zla'i mjug bas si tA la sbo shog thu'i gsung mngags zhib cha bcas/ bla ma sangs rgyas don grub dpon g.yog 'byor pa rje nyid ril sgrub bcad rgya dang
'grig pas zhag 'ga' sgugs thog nas/ rten 'brel rab la bsgrig mi dgos par 'grig pa ni/ snron zla'i tshes gnyis la 'jam mgon khams gsum dbang sdud nyid kye rdo rje'i rgyud
'don la thog mar phebs dus bla ma dpon g.yog la 'byor phyag thog khong tshos/ mgul la bkra shis pa'i lha dar phul ba dang / tshes gsum nyin sprul pa'i lha khang chen mor
zab pa'i yang rtse bla ma'i rnal 'byor nyams bzhes pa mdo sngags tshogs yongs kyi dbur rje yab sras byon thog /

dam tshig 'gyur med pas se phyag rdor skyabs kyi gsung shog rten gya nom pas thog drangs/ maNDal gyis gtsos dngul bre chen mang po'i 'bul chen mdzad pa sogs dge legs rten 'brel
bzang po rab 'byams rgyal ba'i zhing khams su'ang khyab cing grub par gyur to/ /de nas chu stod dge tsha dang / bco lngar zhal dro lha khang du rje nyid kyis debs bsgrigs
bzhin bstan don rgya cher mdzad pa ni rnam pa kun tu'o/ /gro bzhin phur bsgrub nyer gcig mus chen mchod bsngor dpal 'khor lo bde mchog gi rnam sprul yin pa'i bsngags
brjod mdzad pas/ de'i tho rengs kyi 'od gsal du/ rje nyid khyad 'phags lho'i mgon khang na bzhugs mur/ dar tsam nas sras yum gnyis kyang phebs byung ba la/ rje nyid nas
rten bshad gnang rgyu yin dgongs par rten khri'i steng na bde mchog lhan skyes kyi sku yum phag mo'ang sngon mos 'khyud pa 'jim sku khru gang tsam zhig gi bzhugs gdan nyi
dkyil de la/ gser yig dbu chen gyis/ ka lingga'i tshogs dpon gyis phul sa skyar gdung byon yong / gegs chag le tshan gsum mchis pa'i gnyis mnyel tshul dang / gsum pa shar
lho'i dmar grib la 'dzem zer ba zhig bris 'dug pa dang / rten khri gzhan zhig na kha che paN chen gyi thugs dam ma bde mchog lhan skyes gser zangs kyi sku mkhyid gang
tsam zhig bcas gzigs snang du 'khrungs pa 'di la/ rje rdo rje 'chang gi bka' las/ ka lingga 'di bde mchog gsung 'khor gyi gras lus kyi kha nang mnye ma'i khams sbyong byed
dang / phyi shar lho'i rtsibs na rab tu bzang po dang shyA ma de ba bzhugs pa de yin pas brda tshig gang yin ni dbye dka' gsung ba 'di la gnad khyad par ba zhig yod snyam
yang re zhig btang snyoms su bzhag /de'i tshe 'jam mgon dbang

sdud snying po nyid phur sgrub tshogs phebs thog ma'i skabs dang / khrum zla'i tshes gsum la lha chen nas sangs rgyas don grub chos khrims mdzad gong gsung brtag zhus pa'i
tho rengs 'od gsal du/ rje nyid lho byang dge 'dun rnams dang lhan du bzhugs thog sku sang zhig mdzad par mkhan rin po che nas/ sngar yang lha khang bla brang du thub sku
khyad can zhig 'byor zhing / da dung 'byor rgyu zhig gzhan nas gdan sar zhus tshod 'dug kyang lan ma gnang bas ma 'byor gsungs pa la/ rje nyid kyi dgongs par yang / sngar
nas thub sku zhig ser phreng sogs kyis drangs pa yin/ da dung 'byor tshe de bzhin bgyid dgongs mur/ thub sku de 'bul mi yin rgyu'i mus phyogs nas dge slong bud med kyi
chas can zhig 'dug par/ bka' las/ spyir dge slong gi skya chas dang / bye brag bud med kyi chas 'di 'dra glang dar ma'i dge slong yin 'dra gsungs pas/ nged la dgos gal zhig
byung nas byas pa yin zer bar/ 'don pa ci shes dri ba mdzad lan/ ma Ni las mi shes zer bas brdzun yin dgongs nas/ khyed rang mtshan brjod/ bzang spyod/ ltung bshags rnams
spyir 'don pa dang / bye brag rang res lugs la gong ma lnga bstod med na mi rung bas thon gsungs pas/ rtsod pa bgyid rtsis kyis gong ma lnga ci yin zer/ dkar po rnam
gsum dang chos rje khu dbon yin gsungs pas mgo gug gug byed mur 'od gsal 'byams pa zhig 'khrungs pas/ bka' las/ da lta'i mkhan po dang / slad nas 'byon 'gyur zhig kyang khyad
mtshar yong ngor/ gdan sa rang nas 'grig min byung dogs bcas ma 'ongs lung bstan 'dra zhing / bud med gyi chas bgyis pa gab tshig bzang ngan dbye dka' gsungs/ yang tshes
bdun gyi tho rangs sngags 'chang chos kyi rgyal pos byas 'gyur nas gsung chen po'i sgo nas gsung mgur zhig mdzad byung ba la de'i gsung lan/

rje rdo rje 'chang nyid kyis sa skya nas 'bul gnang gis phar gsan tshur gsan shin tu gsal bar 'khrungs kyang tshig don ji bzhin ma nges/ zhes gsungs pa 'di dag ni/ nye ring
kun la snyoms pa tshangs pa'i dbyangs/ /zhes gsung gi gsang bar mnga' brnyes pa'i brda'o/ /sngon sngags 'chang nyid la sa lotstsha ba 'od gsal du byon nas lung bstan phul
du byung ba stsal ba bzhin/ rje nyid la'ang sngags 'chang chos kyi rgyal po zhal gzigs kyi bka' gsang rmad du byung ba grol ba ni gor ma chag kyang / de dus su ma zad/
dus gnas dang bstun par mdzad de gnad che ba 'ga' zhig gi tshe rnam pa kun tu ma nges pa'i zol mdzad cing / gzhan du mnyel ba mi mnga' ba'i ngang tshul bzang po rje nyid
la mnga' ba ni ma bcos lhun grub bo/ /tshes brgyad nas phun gling dbang khang du sras yum rnams la/ kye rdo rje'i rgyu dbang rdul dkyil steng nas dang / aShta'i bzlas lung
bcas rgyas par stsal ba de ni gong sa gcung rin po cher gong gsal gyi lhums zhugs thog go chod par zhal gyis bzhes pa'i dbang de dang / sku bltams nas 'di nyid smin byed
kyi thog ma rang yin par nges la/ de dang mu sbrel zhu dpon ngag dbang dge legs dang / mkhas dbang zhe drung slob grwa dge rgan bcas la'ang stsal zhing / rigs cha/ rtsa
rgyud/ sdom gsum rnam gnyis bcas kyi tshogs dbu dang / chos lhun mkhan gsar la mnga' gsol sbyong khrus/ 'jam mgon sku mched/ rje btsun drung zung / rgyal yum bcas la kun
rig dbang rdul dkyil steng nas dang / bsnyen thabs kyi ljags lung bcas stsal/ bkra shis zla ba de'i nang lha chen khyams stod gser khri rin po che gsar bskrun mdzad rgyu'i
bka' 'doms bzhin/ mdzod 'dzin nas lha bzo zla 'od sogs la bkas mngags te ha lam gyi tsag par zla ba de'i tshes dge bar spyan bdar dus/

zhal dkar 'bras sil gyis gtams pa phul ba dang stabs 'grig byung bas la nye bzang ba'i sgo dang po dang / dbyug zla'i nang lha bzo zla 'od nas ngor thar rtser gur/ zhal/ lha
mo stag zhon rnams dang / rje dpal ldan chos skyong gi dgongs rdzogs rten rnams bskrun par bkas mngags shing / gzungs 'dod gsol sogs cha rkyen bcas legs par gdams/ de nas
zhu dbon dang sde dge'i hor 'dra bcas la spyan gzigs gtso 'khor gsum gyi rjes gnang dang / lung phon che ba bcas stsal zhing / mkhas dbang zhe drung la 'thon phyag thog
rig gnas skor las 'phros pa'i bka' stsal zhing / rgyas mdzad pas khong dgyes dgur son cing gnang cha'ang gya nom pa stob par mdzad/ smin zla'i nang rje nyid dang zham 'bring
pa chen po gzim 'od bcas nas/ sdom gsum kha skong bdud rtsi nying khu/ gdung rabs gsol 'debs zhal skong bcas dang / phun tshogs dge legs ma/ gtor ma brgya rtsa/ dkar
cha bzhi/ de dag gi gsal byed bcas ljags zhus dag par mdzad de chos sbyin mi zad par du bskrun pa'i bka' 'doms dang / tshes bcu dgur mdo pha sgar dang chu 'bum bla ma gnyis
kyi 'bul bzhes la tshogs dbur phebs shing / 'dis mtshon snga phyi kun tu 'bul bzhes tshogs phebs mdzad pa mang ngo / /de dag gi don bsdu na/ las ngan smin pa'i nad gdon
mu ge'i gzugs/ /rmeg med nus mthu'i rdo rje'i thog ser gyis/ /tshar bcad rjes 'dzin dam pa'i snying stobs phul/ /phyogs bcu'i rgyal ba'i thugs rje las kyang brgal/ /gnyis
med rgyud rgyal 'jing du 'jam pa'i dpal/ /gzhon nu'i ded dpon zhugs la rten 'brel gyi/ /las dbang mthun rlung mtha' yul nas g.yos te/ /dag snang lung bstan nor bu'i
khyu tshogs rnyed/ /dpag tshad phyogs nas phan tshun 'dod 'jo'i dpal/ /bsam 'phel

dbang rgyal thar pa'i ba gam rtser/ /mchod cing zab rgyas chos char g.yar lam du/ /mi zad par gyi 'phrul 'khor bla med bskor/ /zhes kyang smras so// // ! dgung grangs zhe lngar
phebs pa chu sprul lor sku 'phrang shin tu 'tshubs pa yod thog /bod lo gsar ba nas bzung lo gang phyir phebs spangs te/ sku tshe'i cho ga tshugs 'phral zhig tu/ ze'u
lha khang 'dra mo zhig nas tshe dpag med kyi sku che chung sna tshogs shig rnyed pa 'khrungs pa dang mnyam du/ 'jam mgon dbang gi mtshan can gang la'ang gtsug tor rnam rgyal
gyi sku zhig dang / yang rgyal zla'i nang zhig sku par mang po zhig gi khrod nas tshe dpag med kyi sku par gsal ba rnams rnyed pa 'khrungs pa ni/ sku tshe'i 'phrang
las grol nas bstan 'gro'i dpal mgon du yun ring 'tsho zhing gzhes pa'i brdar nem nur dang bral/ yang dbo zla'i tshes gcig tho rangs gangs ri chen po'i khrod nas/ 'bras dkar
khal du ma zhig rnyed pa gnang mur/ lho rong gi lam yin dgongs pa zhig shar ba ni/ de dus bstan gsol gnang mu yin pa bzhin jo bo lha ri'i cho 'phrul zhig yin 'dra gsungs/
de nas bzung rgyun ring bar ljongs 'dis mtshon 'dzam gling snod bcud spyi dang / bye brag bstan 'dzin skyes chen dam pa rnams zhabs pad brtan phyir bstan srung rgya mtshor
phrin 'chol dang / de dag dbang dang gzi 'bar du bskyed de lha bsangs/ bstan gsol/ 'go lha/ dgra lha/ sde brgyad cha snyoms bcas chag med mdzad skabs shig /rgyal tshab
mchog nas mgon khang rnams su phrin gsol snyan shal sogs stsal ba bzhin rje nyid kyis thugs smon dang bcas ji bzhin bka' yis 'doms/ yang tshes gnyis kyi tho rengs chos
lhun dbu byed byams pa yin snyam pa zhig nas/ byams pa mched lnga'i ya gyal chos lhun byams sku'i lo rgyus

rje rdo rje 'chang la zhu mur/ rab gnas dus byams pa dge slong rnam pas lhung bzed chus gang ba bsnams pa zhig thim zer ba dang / shog dril lo rgyus kyi yi ge yod pa zhig na/
de dus mar pa mi la zhal gzigs/ brgyud pa'i rtsa ba sa ra ha/ te lo pa rnams kyang gzigs shing / /khyad par 'gro mgon 'chi bdag gi 'jigs pa las thar zer ba zhig 'khrungs
pa ni/ zhe lnga'i sku 'phrang 'tshubs ma las grol zhing / sku zhi bar thim dus kyi lung bstan zhib gsal du gor ma chag /de lo rgyal tshab de mo rin po che ngag dbang 'jam
dpal bde legs rgya mtshos/ zan yangs mi 'gyur lhun gyis grub pa'i gandho la chen por zhig gsos kyis mtshon/ spyi sgos bstan 'gro'i bde thabs la ched du dgongs pa'i rim
gro'i thebs su dngos 'byor gya nom pa stsal ba bzhin/ chos dung rin po che gsung bskul gyis mtshon/ mdzad sgo kun gang 'tshams ye shes gzigs pas gnad smin gnang / sa zla'i
nang dgongs nyul zhig rje nyid thugs dam la bzhugs mur/ rgyu mtshan med par sku shin tu nyog nyams kyis thugs snang nub pa lta bu 'khrungs 'phral/ gzhung zhabs nas bsam
yas sku rten skor gyi chibs zam 'byor bas/ dam sel sbyong thabs sogs rim gro rnams gab sbas med par stsal/ snron zla'i mdo sde lha mchod thog sku rten phrin las sam/ skal
ldan 'os shar su zhig la zhal gzigs kyang dam bsgrag phrin 'chol sogs mdzad dgos kyi gsung mchid rgyal tshab mchog tu zhib lhongs dang / rje nyid nas kyang gzhi thog
rtser lha bsangs rgyas pa stsal rgyu'i tho rangs/ thugs nyams dang 'od gsal 'dres pa'i mur/ ban de gzugs bzang gzi brjid can zhig kha btags thogs nas gleng mo byed la khad
yal ba zhig 'khrungs pa ni/ dam ldan pu tra dmar

po nyid kyis phrin las g.yel ba med pa'i brda dang / chu stod tshes bcu nas nyin gsum ring snod bcud spyi dang / bye brag 'dzam gling / yang sgos bod/ nying sgos dpal sa skya'i
gdan sa ma lag kun gyi bcud 'phel phyir/ phywa phrin nor bu'i mchog rgyal sde dge zhu chen rin po che'i gsung rab bzhin rje nyid kyis gnad nyin kho nar/ sde dge nas
gsung shog 'phral rdzong 'byor rten/ gser srang lnga/ dngul bre chen/ gos yug sogs dang / khyad par rdor dril/ DA ma ru/ ting shags/ bodhi tsitta'i phreng ba sogs kyi zhar
la/ gzhan yang gser dngul dar gos sogs mang tsam bcas tshang ma phywa rten gras su phyag rtags 'byar ba dang / bcu gcig chad pa'i bcu gsum nyin phywa sgo dbye ba'i skabs/
'jam mgon sku mched yum mchog bcas la phyA rdzas bstar zhing / zhal 'don gyi tshe rgyu mtshan med par rje nyid kyi snyan khung du chos dung dkar po rgyang grags kyi gsung
rgyun ma chad par gsan cing / phywa 'gugs grub nas gong gi sde dge'i rten rnams rgya bkrol nas dmar po skor gsum gyi sngags bzla bar mdzad de/ rdo dril DA' ru'i gsung
bskul zhing / phreng ba ni byang dar dmar pos gril nas 'dug pa rten 'brel shin tu legs par stsal/ bco lnga'i tho rengs/ khyad 'phags bla ma lha khang gi ring bsrel las ring
bsrel gyis char babs 'khrungs pa dang / bco brgyad tho rengs nang g.yab 'khor gos yol can na mi mang po bdud rtsi ril bu sgril bar/ nyi ma zhud la khad shar pas/ de nyin
'brug chos 'khor bsod nams pho brang gi nang rten rnams la ring bsrel gtso gyur gyis gzungs gzhug dgos tshul gsung ba bzhin/ de lta'i lo rgyus dang bcas stsol bar mdzad
pa'ang ring min nas 'brug phyogs su me skyon gyis rten mang po dmigs med du song ba sogs

dus gsum sgrib med du gzigs pa zer ba de 'di 'dra'i rigs la gsung ngam snyam/ gzhan yang zla nang der sa ngor sde gsum gyi sku gegs sel phyir chos srung rgya mtshor phrin 'chol
la thugs gzhol ba dang / gong gi gser khri rin po che'i shing brkos yongs rdzogs grub nas/ sngon thub pa'i dbang pos chos kyi 'khor lo bskor ba'i dus chen gyi zla ba'i
nyer drug sngon mas nang 'phrad thog /rje nyid kyi dbu skyes kyi phon po gsar bar bskrun skabs/ rdor brag padma phrin las kyi rnam thar kha ba ljags klog mur tshogs kyi
'khor lo'i dga' ston la longs spyad do gsung ba dang mdzod 'dzin nas spyad bdar phul ba dus 'grig cing / 'o 'thud kyang bzhes mu dang / glo bur char zim wa chu 'thon tsam
nyil nas/ /de 'phral nyi 'od gsal ba sogs rten 'brel dge ba'i mtshan ma gnyis pa dang / lo de'i gro bzhin phur sgrub rje rdo rje 'chang nyid dang / 'jam mgon dbang gi
mtshan can 'di nyid/ da lta'i mkhan rin po che sbyin pa bkra shis dang gsum zhal rgyas te/ gnas bcu lha khang du phur cha sogs khyad byang nas bzhes te mdzad/ rgyun gyi phur
cha rnams la nyams gso rtsi gsol yang legs par gnang / ma 'gyangs par a li chos rje dpon g.yog rnams 'byor zhing / gdan sa nas phebs mi bla ma nas gsung brtag zhu rgyu'i
tho rengs 'od gsal du/ a li chos rje'i bla ma rnams la rje nyid nas dung zhig gnang rgyu yin dgongs te/ dung dngul gshog la skyon cung zad yod pa zhig gzhi thog pho brang
gi rtse nas rje nyid kyis 'bud par mdzad pas/ de'i skad kyis sa skya'i lung pa thams cad gang ba dang / kun dga' sangs rgyas kyi yin zer ba'i mchod me shin tu gsal ba
zhig mchis par/ gzhan gyis gnod pa byed 'dug pas rje nyid nas legs par bcos gnang gis slar gsal po yong ba yod dgongs pa 'khrungs pa'i 'bras bu'ang da gzod mngon du

gyur cing / dbyug zla'i tshes bcur a li bla ma sbyin bdag ngo g.yog rnams la gsung gsang 'di ltar grol te/ a li chos rje sbyin bdag bcas rnams rang gzhan gnas skabs mthar thug
phan bder bsam ste/ sde snod bshad grwa bzang po'i rgyun rje btsun sa skya pa'i bzhed pa dang mthun par 'dzugs 'dun gyis 'di nas bla ma dgos tshul byung ba bzhin gyi
re 'bras don smin spyi sgos bstan pa rin po cher bya ba lhag par yang byas pa 'di ni/ rang cag rnams kyis rnyed pa'i mchog legs par rnyed pa sogs/ sngon gyi rgyal blon lo
paN byang sems rnams dang / rje btsun sa skya pa'i gong ma'i bzhed srol dang mthun pa'i legs byas ngo mtshar rgya mtsho yin 'dug pas/ bla slob sbyin bdag kun la rjes su
yi rang zhing / gong ma bdag po chen po/ skyabs mgon rgyal ba yab sras kyi mtshan don la phan nges kyi bya ba yin 'dug pas dga' spro rgya cher mdzod/ ces gsung gis dbugs
dbyung bar mdzad do/ /smin zla'i nyer lngar lha chen gser khri rin po che gsar bskrun gyi zhal dro mgo zla'i tshes bzhir yin tshul gyi brda 'grems mdzad rgyu'i snga dro/
rgyal tshab mchog nas bsam yas sku rten pa 'phral rdzongs gnang ba'i snga dron gyi gsung shog /dngul gyi maNDal/ sa snying srang / lha gos sogs gser khri rin po cher dge
ba'i la nyi gsum par 'khums/ mgo zla'i tshes bzhi'i shar mda' btang tsam la rje rdo rje 'chang nyid kyi thugs bskyed phrin las kyis/ gcig tu na lha chen sprul pa'i gandho
la chen po mdzes pa'i rgyan gcig gser khri rin po che gsar bkod bsgrig rgyu'i do dam du mdzod 'dzin par bkas mdags pa bzhin legs par bsgrigs 'phral/ dung mkhan gyis chos
dung rin po che gsung bskur dang bstun/ lha khang chen mo'i gser gyi rgyal mtshan rnams la nyi ma shar ba'i

'od zer 'phro ba dang mnyam du/ gang na thod dang skra gsar dang / /gar dang rol mo'i sgra yod pa/ /zhes dga' ston gyi ngang tshul bzang po dang ldan pa'i kong gzhas pa rnams
kyis sngun bsus/ a li dpon g.yog /spu nag bla gnyer/ stod tshong dar rgyas sogs 'bul sdud pa rnams dang / phye mar gyis bkang ba'i dngul gzhong gsum khyer mi/ rgya gling
pa/ mgron gnyer/ spos phor pa/ sbyong chas/ gtor theb gsum du mtheb kyu kha phyir bstan sum cu brtsegs steng gyen bstan sum sgrom/ gcig la lhag gcig bcas brgya tshar/
snod 'brus bkang steng rigs lnga'i rtse phran dar dpyangs bcas gsum bkod mthar/ dngul grub bkra shis rdzas brgyad/ rgyal srid sna bdun/ tsakli tshar re thogs pa'i phan tshang
gsum/ dngul bum rdzas ldan mgul ching kha rgyan can thogs pa yang gsum/ mdo sngags rig gnas dang bcas pa'i dpe tshan gnad bsdus khyer mi gsum/ dam pa gong ma'i phyag
cha dril smyon du grags pa che chung / klu dbang gi phyag dril/ thod DAM/ 'thor nas/ ka pA la bdud rtsi ting shags bcas yod pa'i phan tshang gsum/ snam sbyar phrag par gzar
zhing lhung bzed spyi blugs thogs pa gcig /gsol dpon/ spos sna ba/ yum mchog sogs zhal ngo byings phyag 'degs bcas dang / de nas skyabs mchog 'jig rten gyi sgron me nges
don gyi rdo rje 'dzin nyid sku 'khor rnams dang bcas/ bcom ldan 'das nyan thos kyi dge 'dun dang bcas pa chos 'khor la 'du ba bzhin cha lugs dang spyod lam bzang zhing
dul ba'i sgo nas phebs shing / sprul pa'i gandho la chen po'i khyams stod du sbyong khrus/ bgegs skrod sogs dang / de nas rje rdo rje 'dzin nyid kyis/ oM na mo bhrUM a
yurdznyAn hrIHa ro lika hU~M hrIH zhes ma 'ongs srid mtha'i bar du 'byon 'gyur

dang bcas pa'i gdung brgyud rin po che gser khri 'dir mnga' gsol ji snyed kyi sku tshe bde ldan mgon po'i ngo bor byin gyis rlabs te/ 'bru dkar gyi char nyil bzhin par rtag
brtan gzhom bral gyi khri 'phangs su/ skyabs mchog yab sras rnam gsum sku gsung thugs lham me/ lhang nge / lhan ner bzhugs grub pa dang dbu mdzad che bas/ 'phags pa dkon
mchog gsum la phyag 'tshal lo/ /zhes pa nas/ mjug bkra shis kyi bar rim bzhin bskul zhing / spyi sgos nas mang ja bsnyen bkur 'bul cha sogs gzabs pa'i thog /dngos 'bul dngul
thog tu phab pa bsdoms dngul srang lnga stong sum brgya dang bzhi/ zho phyed bdun du longs pa bcas mdor na/ de nyin srid zhi'i dpal 'byor yod dgu cog sprul pa'i mchod
sdong chen po'i gser khri rin po che ngo mtshar gsar du bzhad pa'i drung du/ ma 'ongs srid mtha'i bar gyi rten 'brel gyi legs lam bzang po dang bcas 'phos pas/ bde skyid
rdzogs ldan gzhon nu'i dga' ston la longs spyod pa'i skabs so/ /de dag gi don bsdu na/ sku tshe'i ka ba tshugs pa'i gzhal med khang / /bstan dang de 'dzi dar ba'i dkyil
'khor ngom/ /mkhan slob chos gsum phrin las gandho la/ /dge mtshan bzhad pa'i blang dor g.yang du khug /sangs rgyas rnam sprul dgra bcom gnas brtan che/ /ngal 'tsho'i gnas
su dpal chen he ru kas/ /chos kyi dung gi sgra chen bsgrags pa'i mgron/ /don mthun gsung gsang rna ba stong gis nyan/ /a ho sngon med bcu gsum rdo rje'i sa'i/ /khri 'phangs
mthon por zhabs zung bkod do zhes/ /dkar phyogs lha srung dgyes pa'i mtshan ma 'bum/ /lhun grub rgyun mi chad pa'i drin can rje/ /zhes kyang smras so// // ! dgung grangs
zhe drug du phebs pa

shing rta lo 'gro mgon bstan pa sangs rgyas dang / /rje nyid kyi zham 'bring pa chen po bsod nams 'od zer gnyis 'das pas/ so so'i rjes sgrub gu ru rin po che dang 'jam dbyangs
sogs kyi zhal bkod sogs 'char 'phar gyi bstan mkhas mdzad sgo rnams la thugs gzhol ba'i mur/ gro bzhin tshes lnga'i tho rengs 'od gsal du/ sde dge mkhan chen shar chen
zhabs drung 'khor bcas la phag mo zhal gnyis ma'i byin rlabs phul zhing / de'i sku snang la rang bzhin med pa zil chen zhig gzigs pa'i mod du dar gcig mnyam gzhag la 'byams
par gyur/ de nas gzhan yang chos bka' 'dra 'bul rgyu yin dgongs pa zhig 'khrungs so/ /zla nang der 'brug sde srid rnying pa bsod lhun bod la bros te rgyal rtser mchis
dus/ dam pa'i rang bzhin 'gog med kyi gzigs pas gnang cha gya nom pa stsal bas/ khong pa shin tu mgu zhing slad nas zhabs 'gyur yang dag zhu rgyu'i tha tshig phul zhing
/ 'di 'dra'i rigs kyi thugs bskyed gzhan yang mang du mchis pa'ang 'dis mtshon nus so/ /khrums zla'i tshes gsum tho rengs zhal dkar ngag dbang lags rig 'dzin pho brang na
thugs dam gnang mur/ mnal du song ba'i rmang lam du/ rje rdo rje 'dzin nyid 'grul la phebs zer rgya gling btang byung ba'i mod gzigs pas/ rje rdo rje 'chang nyid ma gzigs
par thugs skyo lhang byung mur/ de ma thag rje nyid kyi gsung las/ bstan ma khyod ni mya ngan ma byed cig /nga ni da dung 'bum tsam 'tsho bar 'gyur/ /gsung ba zhig gsan
cing / /dbyug zla'i bcu bzhi sa chen yab sras gnyis ka'i dus chen dngos dang / gzhan yang tshes mchod bzung ba sogs kyi dbang du byas na/ chos rje sa paN/ rong ston thams
cad mkhyen pa/ sngags 'chang chos kyi rgyal po rnams kyi'ang dus chen nyin/

gdan sa chen po'i dri gtsang khang rnams su sna lnga'i stong mchod/ lha chen 'dus tshogs su bsnyen bkur gya nom pa'i thog rgyal bstan rin po che spyi bye brag dar brtan gyi
thugs smon dang chabs gcig /sngon du mdo smad sa skyong blo gros rgyal mtshan yab sras la chos sbyin mi zad par gyi 'phrul 'khor bkas dbang bskur ba bzhin phyag thog tu
son te/ phur pa bla ma'i 'bul skyel gdong / bod kyi rdo rje gdan dpal ldan sa skyar phebs pa bzhin/ de nyin rig gter gsal byed/ phar phyin bka' 'grel/ sdom gsum kha skong
/ bdud rtsi nying khu sogs kyi bar phud 'dus tshogs su stsal/ mgo zla'i nyer drug chad pa'i nyer lnga gza' tshes dge bar rje rdo rje 'dzin nyid kyi thugs bskyed rlabs po
ches dpal sa skyar dpal ldan chos kyi grags pas mdzad pa'i rgyas pa'i bstan bcos tshad ma rnam 'grel gzhung skyor tshes mchod thog mar tshugs skabs/ ma bsgrigs rang 'grig
gi ngo mtshar du/ /or du su dza sag pas se tA las tshe chen tsho thur bkra shis tshe ring gi gsung bris rten gos dar dngul sogs spam mtho ba dang / de sras thA ji mgon
po rdo rje byon pas dngul gyi maNDal/ dngul bre chen mang ba/ zhang po me rin bde mchog gis kyang de bzhin bcas 'byor pa sogs gzhung skyor gyi la nye bzang zhing / de nyid
rje rdo rje 'chang yab sras nas gnas bcu lha khang rten drung mchod tshogs gzabs pa'i dbus su gong gi maNDal sne 'dogs bcas bshams nas/ rnam 'grel gzhung skyor thugs bsam
rnam dag gis bskrun pa 'di/ rgyal ba bu ram shing pa'i bstan pa'i gsal byed dam par gyur nas/ skye dgu kun la 'phral yun phan bde rgya cher 'byung ba zhig bla ma yi dam
sangs rgyas byang sems rnams la gsol 'debs dang thugs smon 'phags pa kun tu bzang po'i rjes

su 'gro ba stsal zhing / gzhan yang sku tshe de nyid du rnam 'grel tshogs dbur phebs bzhed thun mong ma yin pa'i sgo nas/ gzhung yang ha lam thugs kyi bang mdzod du zhugs par
gyur kyang nag phyogs mthu bdo ba'i dbang gis phyag tu son par ma gyur to/ /de dag gi don bsdu na/ byas shes drin gzo'i mkhyen rab dwangs pa'i mkhar/ /rig stong gling
bus bsus pa'i chu 'dzin las/ /chos sbyin rgyas pa'i bstan bcos tshad ma'i gzhung / /ji srid rgyun mi chad pa'i char zim nyil/ /zhes kyang smras so// // ! dgung grangs zhe
bdun du phebs pa shing lug rgyal zla nas bzung / 'jam mgon sku mched la zab rgyas chos bka' rgya cher gnang rgyu'i tho rengs 'od gsal du/ gser chos glegs bam ngo mtshar
can bka' 'gyur gras yin dgongs pa zhig /dge 'dun gyi sde'i dbus na bzhugs pa'i phyed tsam na shog rtags shig 'dug pas/ 'di yan sngar phul zin/ 'di nas da 'bul dgos yod dgongs
pa zhig 'khrungs pa ni/ da gzod brtags tshe lkog gyur rjen gsal lag mthil du skyu ru ra bzhag pa bzhin du go /'das lo'i 'phros dang de lo gsar 'phral rnams su gzhung
zhabs nas chibs zam yang yang gis rgyal tshab mchog sku cung zad ltem pa'i rim gro spyi dang / bye brag bskang phrin gnad smin sogs mdzad cing / de nas rim bzhin zhi ba
lhar phyag dpe phon chen dgos tshul/ bsam yas mkhan po sogs kyi skor bse 'bag 'dra ba zhes thog mtha' bar gsum/ gur gar sogs ji gsung gi thugs brel rnams dang / dbo zla'i
bcu bzhi'i tho rengs/ sku rim chen mo'i zor las pa rin chen yar 'phel gyis/ mchod zhing bya khra ma'i lam dang mnyam pa'i ltas ngan sems can ring mo zhig dum bur gtubs pa
dang / yang mi zhig gi'aphros las/ rin chen yar 'phel nas sa

skya par rbod gtong byed mi de bsad tshar bas khrag sku gnyer khang du 'thung na dmar dri yong 'dug pas/ mgon khang du khrag rdza chung gang 'thungs pa yin zer/ kha dmar dri
chil le slebs byung zer ba zhig 'khrungs par/ bka' las/ 'di ni nges par bsad rtags tshad ldan rang yin 'dra bas/ dam can pu tra nyid kyis gnod byed zhig bsgral lam snyam/
zhes gsungs/ nag zla'i nang sde dger bzang ngan blang dor gyi lhas ched du bzung gnang gi tho rengs/ gsang 'dus mi bskyod pa'i rdul dkyil gzabs bris thog nas gzhan zhig
la dbang bskur mdzad rgyu yin dgongs pa dang / gzhan nas dkyil 'khor de drung du tshe brtan gyis mtshon/ 'brel thogs la bsngo ba zhu dgos zer ba zhig 'khrungs pas/ bka'
las/ dkyil 'khor gzabs bris de ni dge ba'i mtshan ma dang / bsngo ba zhu dgos zer ba cung zad 'tshubs nyams bcas rim gros khyor na skyon cher med/ de las gzhan du gyur na
de bzhin 'byung ngo yin 'dra/ zhes gsungs te/ gtsug lag khang rnams su mchod 'bul rgya che thugs smon gyi mtshams sbyor dang bcas pa/ sbyin sreg spel tshig la sde bzhi
dge bcu 'dzom pa'i snod bcud gtso phal la sngon las 'phral rkyen las gyur pa'i byur dang skal ba ngan pa bkra mi shis pa'i nad gdon nyer 'tshe thams cad shAntiM ku ru swA
hA/ zhes sbyor bar mdzad/ tshes brgyad kyi nyin sde dge rgyal sras dam pas mtshon gang ci'i legs spel rten 'brel sgo brgya dbye phyir/ sku gsung thugs rten gyis mtshon dngos
'bul gya nom pa dang / dus gsum phyi nang gsang ba'i bka' tshig gsung shog tu 'khod pa dang / sku tshab ngag lam nas kyang 'bul rgyu bcas/ mgron dpal ched mngags kyis
mdo smad phyogs la 'thon/ gzhan

yang de lo phyi lo sogs la sde dge'i chos srid dar brtan 'byung phyir/ lha bsangs/ sme brtsegs/ de'i grib glud/ brgya bzhi/ phywa phrin/ tshogs bdag /kye rdor las bzhi'i sbyin
sreg /mgon khang rnams su bskang phrin/ phur bzlog /drug cu pa/ mchod 'bul/ gsung sgrogs sogs nar mar mdzad cing / gzhan yang sa ngor sde gsum gyi sku rim du bdun phrag
gcig ring / kye rdor bdag mdun gtor bsngo bskang ba bcas gnad smin du mdzad pa'i tshe/ tho rengs shig /sdig pa rwa can khru gang tsam zhig rje nyid nas bsgral bas/ de'i
khog na glo snying nang cha thams cad dmar myog ge gzigs shing / shi ba'i ro de'i rwa dang rkang lag rnams kyis nyid kyi zhabs phyi zhig la 'thams nyams 'khrungs shing
/ / ! yang mgon mdos shig mdzad pa'i tshe 'od gsal du/ si tu karma chos 'byung dpon g.yog dang mjal bas/ rje nyid ni grub mtha' ris med kyi mkhas grub la dad pa dag snang
rgyun du bcos min bsgoms pa'i bag chags kyis/ gsung gleng sna tshogs dang / khyad par rig gnas skor gsan yul sogs dri ba mdzad pa'i lan gsung skabs/ khong gsung 'gag sku
drang por bzhugs mi thub pa'i mur shangs g.yas nas khrag dmar nyor gyis byung bar/ khong gi zhabs phyi rnams kha skyengs nyams dang / gzhan zhig nas 'di dam sel rtags yin
'dug zer bar/ rje nyid nas de ma thag khong la phan re'i oM e ho shud dhe sogs 'don par mdzad pa 'khrungs pas/ bla ma 'di la gzhis byes kun kha gtong ba de bden pa e yin/
zhes gsungs pa sogs dngos su lta ci/ mnal lam gyi tshul du'ang rje des byang chub kyi sems dang 'bral bar ma mdzad lags/ de nas chu stod nyer drug la/ gong mi khyi tsam
la rje nyid kyis bstan lar gcig tu dgongs te/

gnyal gyi rdo mon pa thang gi mgon khang na 'phags pa klu sgrub kyi phyag bzo ma gur mgon gyi 'chams sku sumbha nag por grags pa mal los rgya gar nas gdan drangs zer ba de
yod min rgyal tshab de mo gong mar rtsad gcod gnang dgos zhu don bzhin dang bzhes kyis/ gri gu rdzong dpon mer mo nas la rtsad gcod zhib dgos bka' stsal ltar/ des kyang shin
tu zhib bris gnas tshul zhabs pad du phul ba ngo ma gdan sar stsal ba las/ sngar yod dus zhing bskor re la gdan 'dren zhu srol gyis/ skabs shig nyin mos rub pa sogs 'tshubs
'gyur chen po byung skad dang / de nas mgon khang rdib gzhom gyis/ sa 'og tu shor nas ma 'thon/ zhes dran pa lung pa de na rgan mo zhig las gzhan med tshul der yod
rnams kyis smras pas/ slar khungs rdol min la gan rgya 'jog nus sam dris pas nus zer nas bzhag song zer ba phul yang / phyis su khungs rdol te 'chams sku gsang sngags dga'
tshal du phyag 'byor gyis/ 'dra bzhes gnyis pa sa skyar shing lug chu stod zla nang gsang sngags dga' tshal gyi lha bzo ba zhi ba bzang po'i gdong stsal bzhin/ brtse chen
na lha khang du gdan 'dren nyer brgyad la gnang ba'i nyer dgu'i tho rengs/ zur 'chad grub dbang rje drung lags nas rje nyid la/ mang thos klu sgrub rgya mtsho'i gsung
'bum nang gi mgon po'i rjes gnang de gnang dgos zhu bar/ de 'dra zhig yod dgongs dbang khang du gnang song bas/ mngon rtogs ni dkyus ma dang / sngon 'gro'i gsung bshad la
'phags pa klu sgrub kyis rgyud las btus nas 'di mdzad/ man ngag rnams rje rdo rje 'chang dang mgon po dngos la gsan/ de nas bram ze mchog sred nas brgyud rje btsun sa skya
par bka' babs/ spyir mgon po 'di la rjes gnang dang dbang bka' kha shas yod pa las/ 'di gur mgon khro bcu'i gtso bo de'i rjes gnang yin

gsung ba zhig 'khrungs pas/ thugs la sngar rjes gnang de 'dra gsan pa dang mdzad pa ni ma dran/ klu sgrub bka' 'bum na'ang yod med ma shes/ gang ltar 'chams sku gsang phebs
'di'i cho 'phrul zhig ni nges par yin 'dug pas/ bzang ngan dpyod dka' mo zhig 'dra zhes gsungs/ klu sgrub bka' 'bum na mgon po'i rjes gnang gi zin bris shig ni mchis lags
so/ /de lo gro bzhin phur sgrub la 'jam mgon e waM bzang po 'di nyid thog mar phebs rgyu dang / sri gnon ljags bsgrigs ma'ang thog mar gnam gang nyin mdzad rgyu bcas/ gdan
sa'i rtsis pa rnams dang skye re ba sogs nas de'i bco lngar zla 'dzin dang / de nas gnam gang la'ang nyi 'dzin yod par thag bcad kyang gtan ma byung ba ni/ sngon dus
rje btsun rin po che grags pa rgyal mtshan dang / 'dul 'dzin kha che paN chen gyi lo rgyus ltar/ rje nyid kyis thog ma'i rten 'brel de dag la gnod par dogs nas nang gi gnad
kyi rgyu ba 'gog par mdzad pa ni gor ma chag cing / de lta bu'i sri gnon de ban tshang bas mdzad pa'i rgyu mtshan yang / sngar 'brug lo 'jam mgon dbang sdud snying po
'di nyid phur sgrub la thog mar phebs skabs/ drug pa'i mjug nas bdun pa'i 'go zhag shas par kun rdzob ltar snang dang bstun rje rdo rje 'chang nyid glo bur thor pa 'dra ba
zhig gis snyun tshul bzhes pas/ de lta'i sri ngan bzlog phyir mdzad pas rten 'brel yang legs te/ sri gnon las sbyor dngos mdzad dus mi gzabs 'chor can glo bur der lhags
shing / 'byung ba rim brtsegs rnams kyang rdo rje slob dpon des rnam 'gyur 'thon pos gzhan las rngams zil che ba dang mnan grub ma thag /lho phyogs nas 'brug skad snyan
pa tshar gcig bsgrags shing / sgrub khang du 'byon skabs rgyal sgo nas btsun chung zhig me tog kha gsar spar gang thogs te khyams stod

phyogs la shar gyis song ba dang / zim char gyis sa gzhi brlan pa sogs mtshan ma bzang la zhal dro ba zhig mchis pas/ slan chad kyang dgongs par 'khyil dgos pa'i gras dang
/ phur sgrub gegs med du grub nas khrums zla'i nang tsha rong ba'i sras gzhon nu lo bcur byon pa sman lha phun tshogs pas/ rgyud bzhi rgyug 'bul gyi shog grangs sum brgyar
nye ba rje nyid nas bzhes pa bcas/ dus phyis mkhyen rab kyi dper 'os pa lta bu dang / bsam brling gtang rag gi zhar la mchod zhing gsar pa bde legs dpal 'phel la shis brjod
me tog gi char snyil nas phebs rjes su/ chags lug rnams yong ba dang / rdo gcal na'ang ngor klu sdings dpon gnyer nas tshe thar du phul ba'i lugs rnams kyang mchis bas/
rje dges pa'i gsung las/ g.yang dkar phyi nas yong ba dang nang na'ang slebs pa bcas lo legs yod/ zhes gsungs/ de nas kha'ur sman chab la phebs pa'i yar lam skyed lhas
gsung bskang thog /ngor pa bsam pa phyin ci log 'chang ba 'ga' zhig gis yi ger bkod pa'i tshig gnad ngan pa rnar nyan mi 'os pa zer mkhan de'i bsam pa bzang por skye ba'i
phrin 'chol mdzad/ smin zla'i nang ching wang gi mi sna bod pa em ji sog por song ba sogs dang / sde dge nas dkar lu dpon g.yog dang / a mdo ba mang tsam bcas la gang
'tshams bdag rkyen dang / mgo zla'i nang mtsho sngon dza sag dga' ldan erkhe dA ching la'ang tshe dbang sogs lugs zung gis skyong bar mdzad cing / de lo tshe chog ji song
bsdoms par mdzad pas tshe chog ngo grangs chig stong bzhi brgya dang gcig /gzungs ring sum 'bum/ drug stong / chig brgya nga gsum/ snying po nye snying so so nas bzhi 'bum/
lnga khri/ nyis stong / nyis brgya zhe gnyis/ rigs lnga'i sngags bzhi khri nyis

stong bcu gcig /las sngags chig 'bum/ drug khri/ brgyad stong / chig brgya go gcig bcas 'brug sbrul rta lug gi khongs song bar gyur to/ /de dag gi don bsdu na/ rin dang warNa'i
brdas bstan 'byung gyur gtam/ /bod dang bod chen bdag po'i re 'bras rdzogs/ /'od gsal ngang du 'chol sngags byams snying gi /mtshon chas mi dge'i sems can bsgral zhes
sgrogs/ /thabs dang shes rab e waM zung 'jug sgo /rten 'brel bzang po'i gnad kyi lag pa yis/ /phye ba'i grogs su 'tsho byed gzhon nu yang / /phyi nang gsang ba'i g.yang
dkar drangs te lhags/ /las ngan mun par 'khyams pa'i bsam ngan sdig /me 'bar khrod du sbyangs nas ring po'i mgron/ /lugs zung snang bas ngoms mdzad drin can rje/ /'od mtha'
yas pa'i dpal 'byor bdag de'o/ /zhes kyang smras so// // ! dgung grangs zhe brgyad du phebs pa me sprel rgyal zla'i tshes lngar lcang skya rdo rje 'chang gi sku mdun
pa mdung nag zhabs drung 'byor rgyu'i tho rengs/ rje rdo rje 'chang nyid dbang khang na gnas gsar rdo rje 'chang la bka' chos zhu mur/ mangga la ku Ta'i sgra sgrub dang bcas
gsung bshad rgyas po zhig mdzad pa 'khrungs pas/ de'i don ni bkra shis brtsegs pa zhes bya ba yin no/ /chos drug pa she 'grub sbyor nyin gzim chung gtor spod skabs/ gong
gi rigs sras dam pa 'jam mgon gzhon nur gyur pa nas/ da nangs bka' bzhi thugs su chub pas da dpe 'dzin ji 'dra yong bka' stsal bar bskul bas/ thugs rje che/ da ltar rang
gsal zhig 'bul dgos gsungs shing / thugs la glo bur du spre'u lo'i dbyar chos la gsung bshad gnang / de nas gser 'phyang mchu zla'i nang gzhan yang

yong 'dra dgongs pa'i thugs spro dang bcas/ gtsug tor rnam rgyal gyi sgom bzlas grub ma thag lha'i nga rgyal brtan pos yab sras yum bcas nas gzabs bzhes dang bcas/ sku gsung
thugs rten/ bzang dgu 'dzom pa'i spro zas/ mgul dar sogs stobs par sku yon khang du phebs lam 'char can dang 'gyed grabs bsham skya 'khyil dang / rtser lha bsangs grol
ba'i lha rgyal/ mdung dar khra rog ge yod pa sogs rten 'brel bzang po dang bcas rgyal sras lam bzang stsal te thugs 'dzin gnang shig par shis brjod kyi me tog dang bcas phul/
de'i tshe mdzod 'dzin la gong gi gnas tshul rnams dang / lhag par bstan don gal che'i skor phyag bris thog nas gnang ba'i bka' grol/ mdung nag zhabs drung dge bshes
bcos med nas maNDal gos dar sogs dngos po bzang dgu du ma dang / lhag par lcang skya rdo rje 'chang nas gsung shog gnang rten bzang pos sba ba'i gsung tshig tu/ thub bstan
gsal bar byed pa'i sgron me dpal ldan sa skya paNDi ta zhes snyan par grags pa gang de'i zhabs drung du/ zhes dang / bkra shis kyis mtshan pa'i dus kyi char yang / 'gro
ba yongs kyi dpal rmad du byung ba gzugs sku'i dkyil 'khor dwangs shing / mdzad khyab bzang po 'gran bral gyi ring nas/ zhes sogs kyi tshig sgra sogs che 'don mdzad rgyu'i
thog ma'i dge ltas dang / zhabs drung der ngor lugs rig byed thun mong ma yin pa'i rjes gnang dang sbyin sreg yig lung / ngor chen dkon mchog lhun grub dang / rje nyid
kyi ljags rtsom rig byed ma'i sgrub thabs rjes gnang lung / byin rten sogs re ba'i yol gong bkang zhing / de'i zhabs gras bu mo lo bcu gcig ma de bro 'tshal bar rje nyid
nas bka' bsgo stsal

'phral nad las grol bas/ khong rnams dad gus che ba las kyang lhag par che bar gyur te/ sngon gyi mkhas pas/ chos dam tshig gtsang na dngos grub myur/ /zhes 'brel tshad don
ldan de nyid kyi byin rlabs kun la 'jug kyang / dad pa med pa'i mi rnams la/ /dkar po'i chos rnams mi skye ste/ /sa bon me yis tshig pa la/ /myu gu sngon po ji bzhin no/
/de dang dus mtshungs no min han thon dar rgyas kyis mchod gnas zha lu pa'ang 'byor/ /rta zla'i tshes bzhi nas/ bka' 'gyur rin po che gsung sgrogs/ tshe chog /mgon khang
bzhir bskang phrin/ sgrol mar sgrol 'don/ dbu rtser 'jam 'don rnams rje btsun sa skya pa'i gdung rabs rin po che rnams zhabs pad srid mthar brtan cing bzhed don 'bad med
'grub pa'i ched so sor 'dod gsol bcas gnang ba'i sbyar byang du/ kho bo lo bcu bdun tsam nas bzung / bka' 'gyur rin po che yang yang gsung sgrogs zhu yin yod/ gsung pa bzhin/
rje nyid kyi spyil khang nas lo ltar bka' drin che ba'i rgyun bzang mi nub par mchis so/ /dbo zla nas rje rdo rje 'chang nyid kyi rlabs chen thugs bskyed nar ma'i gras/
chos khri rin po che mkhas pa zil gnon nyams gso gsar bskrun lta bu kun gyi mig gi bdud rtsir gsal ba 'di nyid/ rgya cher mdzad rgyu'i bka' gsang gis mtshon/ gang ci'i
bab yul 'di dang 'di lta bu gyis shig pa'i gsung bris bzhin/ mdzod 'dzin 'go bzo 'ul mi bcas nas dang blangs kyis rim bzhin mdzad skabs dgung gsar 'bul mi'ang 'byor gdong
nas/ 'jam dpal rdo rje no min han dpon 'bangs stobs chen rta zla'i nang zhabs pad du 'byor zhing / paN chen thams cad mkhyen

gzigs chen por mjal phyag zhar la/ 'dir yang nag zla'i mjug tsam la 'byor ba 'dra/ zhes snyan du gsol/ nag zla'i 'gor sman chab la phebs thog ma mo'i ltag gi khang brtsegs
mchod rten gog po de phal cher gshegs gsol gyis mi ring bar gsar bzhengs mdzad rgyur/ sngar gyi bzhugs yul dpa' log gis bkrol bas brling cha ma byung dogs/ skyed lhas me
'bar gyi mgon khang du brtag sgrig mdzad pas spor rung ba 'thon pa bzhin/ zla nang der byang chub mchod rten tshad ldan 'di nyid/ bod khams spyi dang bye brag bzang po'i
yul gru 'di'i snod bcud legs tshogs spel phyir/ gsar bzhengs ring bsrel rnams bzhis phyur por gtams shing / phan yon byin rlabs kyi khyad par yang / gzhung las sangs rgyas
bye ba 'bum phrag dgu bcu rtsa dgu sogs sangs rgyas tshad med pa dang / byang chub sems dpa' brgyad/ gnod sbyin gyi sde dpon brgyad/ gsang ba'i bdag po/ /rgyal chen bzhi/
tshangs pa/ dbang phyug /sred med bu rnams kyis mchod rten de chos skur byin gyis rlob cing / ring bsrel dang ldan par mdzad nas/ mchod pa dang bsnyen bkur mdzad pas yid
bzhin gyi nor bu rin po che dang / rin po che bye ba khrag khrig brgya stong du ma las byas pa dang 'dra ba'i dge ba'i rtsa ba rgya che bas/ tshe ring nad med bgegs kyis
mi tshugs/ mthong ngam/ de'i dril bu'i sgra thos sam/ mchod rten de'i mtshan thos pa tsam gyis kyang rigs drug gi sdug bsngal zhi zhing / mngon mtho dang nges legs 'grub
par gsungs pa'i phan yon de rnams dang ldan pa yin lags/ sa ga zla nang ngor mkhan chen khang gsar ngag

dbang chos skyong bzang po sde dger phebs rgyu la/ kye rdor rgyu lam/ lam zab phyi ma/ bla ma rin 'byung / rnam sme byabs khrus bcas/ bla ma zhi khro/ rig byed rjes gnang thun
mong ma yin pa/ tshogs bdag khyad par ba/ 'dod rgyal thun mong ba rjes gnang lung bcas/ rje nyid kyi ljags bsgrigs skor/ rig byed ma'i rjes gnang dang de'i gsal byed/
rig byed sngon mo dang mgon po'i char 'bebs/ grib glud/ sha brgya zan brgya/ gtad hrul zangs gling yig rnying gsal byed bcas jag ching de bzhin/ sri gnon rnams kyi ljags
lung dang / phur pa bla gsar sde dger 'thon rgyu'i thugs brel/ ril sgrub rnams mdzad mu'i nyer brgyad nyin drung yig rgyal tshed dus las yol 'phral zur 'chad grub dbang
dam pa nas 'pho ba mdzad pas/ spyi gtsug nas rnam shes 'thon pa'i rtags nges gsal dang / rje nyid kyis byang chog dang rjes bsgrub rnams bka' gsang gis 'doms par mdzad cing
/ de nas sngar nas rgyun ring gnad mu'i tshe chog /rnam rgyal/ zhal dkar po tshe 'phel rjes gnang sogs dang / bskang gso brgya tshar skabs gong gi khal kha rnams 'byor
rgyu'i gra bsgrig gi bka' 'doms kyang stsal/ snron zla'i tshes gcig la chos khri chen mo rags tsam grub pa'i rab gnas chig sgrub rje nyid nas stsal ba'i tshe phyag gnyer
'go bzo sogs la gnang cha dang / dbyar chos spyi pa gzhis len thog /'jam dpal rdo rje no min han/ rgya dpon zung rnams nas 'tshams zhu dang / sang nyin rgyud 'don grub 'phral
gdan thob/ sder thob sogs go rim ma 'chol bar/ 'jam dpal rdo rje no min ha na/ bas se/ khe pe gung sras ngag rdor/ thu she thu khal kha'i mi sna/ rtse mgron chos dar/
sne shan

shag byang sras/ bla brang mchog gi sku tshab/ ched mkhan cung po/ bla ma me le'i ngo tshab sogs dpon g.yog gtos chen tsho gcig /rgya dpan sbyar kho chi/ sbi chal chi/ spo
shog thu/ thang si zung bcas tsho gcig rnams la mjal phyag rgyas par stsal/ de nyin 'jam dpal rdo rjes bskang rdzas gzabs bshams kyis sgo rum du gsung bskang la ban tshang
bcu bzhi byon thog /spyan 'dren skabs khong la rten mjal dang / gzhis len chen mo rgyas shom gras la bla chen 'phags pa'i rnam thar thang ka gsar bzhengs zhal phye zhing
de'i tshe khong rnams la phebs phyag dang / 'jam dpal rdo rje sogs sku drag nyi shu skor la gnyan sgrol rjes gnang dang sgrub thabs las tshogs kyi ljags lung / bka' bsgo
bcas tshoms dmar du stsal/ bas se/ khe pe gung / shag byang / bla brang sku tshab sogs bcu skor la 'byung 'dul rjes gnang lung bcas bka' bsgo sogs e waM du stsal te/ tshes
lngar khong dpon g.yog byings phebs shing / thu she thu'i mi sna zung dang shag byang sogs zhag 'ga' bzhugs/ de'i gangs nyi shar tsam la chos dung rin po che gsung bskul
gyis tshang ma gzabs bzhes bcas/ gsung chos la phebs te chos khrir rje nyid dang / bshad gral 'gor 'jam mgon gsung bshad kyi dga' ston stsol ba po/ /'chams khang lho
'gram nas zhal ngo byings rnams dang / ru thog rgyal po/ /phyag gnyer drung 'khor sogs/ mdun gyi sa stegs rtsa bar dbus su klu sdings zhabs drung / g.yas phyogs la lha chen
dang chos lhun mkhan po zung / brgya dpon/ g.yon nas chos las pa zung / zur 'chad/ ban tshang pa bcas lhor bstan

dang me lcags 'gugs/ 'jam mgon gsung bshad pa'i sku mdun g.yon ngos su sku yon pa/ de nas tshogs bral rnams la chos sde lho byang / chos lhun pa sogs dang / brgya dpon g.yas
nas bla rigs bya chu ba rnams/ gzhan yang khal kha thu she ye thu rgyal po'i mi sna e rte ne jo bo'i dge bskos blo bzang chos grub pi lig thu dang / mi sna gzhan ye shes
rab rgyas/ lo tstsha ba bcas dang / sngon gyi bu chen gras bdag chen shar pa kun dga' ye shes lhun grub/ sde dge sku tshab mtshon byed phur pa bla gsar/ glo bo rgyal khab
nas byon pa mtshon byed gnas bskor ba/ dbus phyogs nas gong dkar gnas bskor ba/ khams phyogs nas bde gling grwa rgyun dang gser can grwa bskor ba/ mnga' ris nas byung
ba mtshon phyir stag mkhar gnyer rnying / lho phyogs nas byung ba mtshon pa'i grwa rgyun gnyis/ byang phyogs nas byung ba mtshon pa'i mus pa rgyugs 'bul ba sogs/ gtsang phyogs
nas gzhi grwa/ chos lhun/ skyed tshal/ bya gshongs pa bcas 'dus pa'i thog mar/ bstan srung yus pa lta bus bser bu phran bu ldang zhing / 'jam mgon mchog nas gsung bshad
tshugs pa dang gnam gshis kyang 'jam la/ grol khar chos char nyil ba sogs kyi dge mtshan dang ldan bzhin par/ nyin dang por gsang phu ba'i skor cha'i gras la rig gter/
sdom gsum/ so thar skabs dang / gnyis pa bzhi pa'i skor cha'i gras la mngon rtogs rgyan dang / sdom gsum sems bskyed skabs dang / gsum par ngam ring ba'i skor cha'i gras
la sdom gsum skabs gsum par gsung bshad mdzad cing / de lta bu'i rgyun yang sngon sngags 'chang chos kyi rgyal po'i sku thog la 'jam

dbyangs sku mched kyis gsung bshad gnang ba nas bzung / 'di lo'i bar gdung brgyud gsung bshad gnang mkhan ma byung bas rje rdo rje 'chang chen po yab sras nas de lta'i rgyun
bzang nub dogs thugs bskyed rmad du byung ba gnang ba'i tshe/ spyi sgos nas bsnyen bkur legs skyes mi zad nam mkha'i mdzod sgo phye ba lta bu dang / khyad par gong gi khal
kha nas zhabs brtan legs skyes dang bcas 'dus tshogs su 'gyed kyang bstabs/ spyi sgyur thog legs so'i mgul dar sgron pa sogs legs lam phul byung gi mdzad pa rnams grub
nas/ ril sgrub gtang rag /lha mo mchod bcas dang / tshes bcur gur drag rgyas pa dang sbrags rdor brag rig 'dzin chen po'i dgongs rdzogs dang / de nas gong gi khal kha lotstsha
bcas la/ gur lha bcu gnyis ma'i dbang dang / theg chen rin po che dang rdzogs pas de'i sgrub dkyil/ thub pa dgongs gsal rnams kyi ljags lung stsal rjes/ zur 'chad
grub dbang la bka' 'doms bzhin khal kha de dag la/ kye rdor rgyu lam/ mkha' spyod ma/ lha brgyad thun mong ba dang lha bcu gnyis thun mong ma yin pa/ dud sol ma/ pu tra/
dmar po skor gsum/ sengge sgra/ khro bcu/ dur bdag rnams kyi rjes gnang yig lung bcas dang / seng sgra'i ngag bsrung 'grol/ mgon pod me 'bar ma'i thun mong ma yin pa bdun
spangs pa'i tshang ma/ kye rdor sgrub dkyil/ brag rdzong ma/ gtor bsngo chen mo rnams kyi lung yang stsol bar mdzad do/ /tshes bcu bzhir 'jam mgon dbang sdud snying po
nyid sdom gsum gzhung 'don la thog mar phebs thog /khal kha de dag gis dngul gyi maNDal dang / bstan pa rgyas pa'i thugs smon zhu rten dngul bre chen

rnams phul ba sogs 'phral phugs kyi la nye'ang bzang / de nas khal kha'i rdo rje thu she ye thu rgyal po tshe brtan rdo rje/ sras tshe ring ye shes rdo rje/ thA ji mi 'gyur
rdo rje/ dpon mo 'od zer skyid sras mo no yon khu ru/ mchod gnas e rten ne jo bo'i dge bskos bla ma dge bdun bcas nas dpal ldan sa skya pa'i sbyin bdag mdzad rgyu'i dgongs
gtad can de dag nas dngos 'bul nam mkha' mdzod sgo dbye ba lta bu'i gsung lan du 'di ltar grol te/ khal kha'i thu she ye thu rgyal po tshe brtan rdo rje zhes sngon dus
chos rje khu dbon gyi bstan pa'i sbyin bdag go dan dang se chen rgyal brgyud phyis sog yul g.yon ru'i dpon khag gras su byon pa'i nang nas/ da lam khal kha'i rdo rje sogs
nas/ e rte ne jo bo dge bskos chen mor gsung ngag sogs chos bka' du ma bcas dgos tshul gnang ba de bzhin tshang ma 'bul shin tu spro yang / chos bka' de dag rgya che zhing
/ lag len grangs mang po zla ba tsam gyi ring la 'grub dka' bas/ da lam rten 'brel sarga dang po nged rang nas gur mgon lha bcu gnyis ma'i rdul tshon gyi dkyil 'khor
du dbang bskur ba dang / lung kha shas/ zur 'chad nas chos bka' ma nyung tsam dang bcas/ dpal kye rdo rje'i bshad rgyud thun mong ma yin pa mkha' 'gro ma rdo rje gur gyi
le'u bco lnga pa nas gsal bar bstan cing / 'grel byed kyang sangs rgyas gnyis pa klu sgrub kyis Arya de ba la gnang / de nas rnal 'byor dbang phyug birWa pa/ shar phyogs
nag po pa/ bram ze mchog sred nas rim bzhin brgyud pa'i chos skor sku gsung thugs kyi rten dang bcas pa rgya gar nas lo chen rin chen bzang pos spyan drangs pa'i dpal rdo
rje nag po chen po rten dang bcas pa 'di nyid kyi bka' gung thang mal lor babs/ de nyid kyis sa skya pa chen por stsol bar mdzad pa'i mal gyi

gdan sa la sngon dus gung thang na la rtse'i gnas gsar zer ba de na mal lo'i thugs dam ma yin zhes/ gtsang nyang phyogs kyi dgon pa glang pa gser gling gi grwa pa byams pa
ye shes kyis/ gung thang gnas bskor 'gugs nas shing rta chu stod nang dpal sa skyar 'byor dus nged la byin pa des dge bskos la gur gyi dbang bskur dus/ sku'i rjes gnang gi
rten bgyis te rten 'brel khyad khal kha'i thu she ye thu rgyal po tshe brtan rdo rjer mchod rten du phul ba yin pas/ shin tu gces pa'i sgo nas mchod gtor la brtson zhing
/ dam tshig bsrung bsdom gyis thugs tshags mdzad pas ji ltar smon pa'i bzhed don thams cad 'grub par 'gyur ro/ /gsung pa dang / gzhan yang sangs rgyas kyi 'phel gdung /
bdud rtsi'i sku par/ byin sne gsar rnying sogs mang ba/ srung ba dang phyag dpe phon che ba bcas legs par stsal to/ /de lo rje rdo rje 'chang yab sras rnam gsum zhal rgyas
nas phur bsnyen bdun phrag gcig sbyin sregs bcas gsung gnang / de mtshams nas chos khri rten brten pa bcas kyang ha lam tshags su tshud skabs dang / snron zla'i nyer drug
nyin 'chams sku dregs pa zil gnon lcam dral ngo mtshar can 'di gnyis gsar bskrun mdzad rgyu'i bka' gsang lha bzo tshul khrims bkra shis la grol nas nyer dgur/ sku rgyu
byin sne khyad par can rnams dang / ras gos nag sogs la byin rlabs gnang skabs glo bur du/ a tsa ra bzhi dga' nyams dang bcas 'byor ba'i nang tshan/ bhe ta ghe ri zer ba
zhig gis rje nyid la rakSha'i phreng ba phul ba sogs la nye shin tu bzang ba'i dbu tshugs shing / de rnams la yang gser gyis mtshon mkho dgu gya nom

pa stsal/ de tsam la gzhung zhabs rin po cher/ gser ljang brdung gi kum bha 'di zung dang / dngul gyi maNDal che legs/ rdzas brgyad sna bdun rnams 'dod 'jo dpal rgyas su brtse
skyong zhus don rim gyis smin cing 'jam mgon sku mched me bya rta zlar chos khri 'khor lo gsum ldan du che 'don bka' drin che rgyur nges pa'i brda 'grems zhu srol bzhin/
gzhung zhabs rin po cher snyan sgron dang chu stod yar tshes nas dbu rtse rnying mar de'i bris mgon dang / gsar bzhengs 'bur sku'i drung gtor 'dzugs kyis bskang phrin
chag med dang bcas 'chams sku'i las gra tshugs/ de nas 'char 'phar gyi thugs brel rnams la gzhol ba'i mur smin zla'i bcu drug nas/ sa tshogs jo dar chen mor nyams gso'i
zhal bkod ngo mtshar can 'di nyid mdzad nas/ gting du bum gter dgu sogs dang / steng gi rgyal mtshan la rnam bzhi'i ring bsrel gyis phyur por gtams pa la/ mgo zla'i tshes
gcig nam gzir la rgya dkar nag steng nas rje rdo rje 'dzin ban tshang pa'i 'khor tshogs bcas nas jo dar rgyal mtshan 'dzugs cho ga phyag len rnam dag gis bsgrubs pa de lta
bu'i jo dar der/ sngon dus bla chen khams gsum dbang sdud 'phags chen blo gros rgyal mtshan la/ gong ma se chen go pa las/ gos dar lnga khri dgu stong phul ba'i phud mtshon
phyir/ gos jus dkar po dar lcog dang / dar mtshon sna lnga'i yug chen srid na ring ba dpal sa skyar dus mdos gzabs ma dang / gdung brgyud khri phebs skabs legs par
'phyar rgyu'i logs la 'dod gsol can du mdzad do/ /de nas sa tshogs khri chen mdun du gur chen bsam grub pho brang phub pa'i nang gi gdung la nor bu'i dra phyed/ 'khor mor
'phags pa'i rnam thar thang ka /khri khang byang skyar gdung rabs thang ka /rje btsun sa skya pa'i

gdung rabs srid mtha'i bar chad med 'byon pa'i rten 'brel gyi ched du/ dus mchod nas bdag nyid chen po bzang po dpal mchod phreng sogs sngon 'gro'i sgo nas gdan drangs/ gzhan
yang bka' bstan/ sa skya bka' 'bum/ dbang khang nas bde gshegs mchod rten brgyad/ tshe bum bcu gcig sogs dang / mtha' bskor du sna lnga'i mchod tshogs dang bcas bcom ldan
'das snying po kye rdo rje'i rab gnas sgrub zhag lnga'i grol nyin sbyin bdag bsgo bar zhal ngo rnams dang / phyag gnyer sogs phebs shing / cha zhabs khams drung nas gzhas
bcas phyi bskor la me tog 'thor bar mdzad tshul yang / chos khri skor/ de nas 'chams khang steng brgyud ka bzhi/ ka drug /'phel rgyas steng 'og /tshong dpon shag /khro
khang steng 'og sogs gsar bzo rnams dang / rim gyis mdzo mo sgang sogs nas par bskor rgyal po sgang brgyud dpal 'byor rab rgyas/ bzo khang gsar pa/ de nas lha chen 'phen
nag la mchod 'bul sogs rgyun bzhin phyi bskor grub nas/ gsung bsngo/ dga' ston rgya che ba dang / sbyin sreg sogs mdzad/ de'i sang nas rgyun gyi sgrub mchod dang bcu dgu
nas nyer gnyis bar 'chams rgyugs dang / rgyal yum mchog nas rgyal gsung bka' 'gyur rin po che zhal dbye ba/ nyer gsum nas phur bzlog /'jigs byed/ zhal gyi gtor bzlog rnams
tshugs pa'i skabs so/ /de dag gi don bsdu na/ rigs kyi bdag po zhal gzigs ma dros klung / /'jam mgon gzhon nu 'khor lo gsum ldan dang / /bzang po'i yul dang chos kyi
sbyin yul te/ /rnam bzhi'i lam nas 'bab pa'i ngo mtshar la/ /mgron gyi zol du lhags pa'i che dgu kun/ /gsung gsang brgyad ldan zhi bsil dag byed ni/ /'khor ba'i tsha gdung
sel ba'i khrus mchog

tu/ /sngon byung gtam gyis bsus nas sbyin min nam/ /srid gsum dregs pa'i yang rje'i ngo mtshar gzugs/ /rten dang brten par byin rlabs spro bsdu'i char/ /bstan srid bla nar
'phags pa'i dge mtshan bcas/ /legs lam rmad byung dar ba'i dus su smin/ /zhes kyang smras so// // ! dgung grangs zhe dgur phebs pa me bya rgyal zla'i tshes gcig tho rengs
rtser lha bsangs dang bstun mdzo ra'i nang gsar steng nas/ gong gi jus dkar dar chen sna lnga'i sgron bcas gzim drung gis do dam pa sangs dud shin tu che ba dang bcas yang
'then/ de nas rgyal mtshan 'dzugs chog gong bzhin grub nas rgyal po lo gsar gyi dga' ston dang / rje nyid kyis dmar po skor gsum gtor slod/ dge sdings ma Ni bas gzigs
'bul thog dga' ston gyi yan lag tu bro 'khrab gras gzhan dag byung na'ang khri phebs grub nas 'khrab chog pa'i bka' 'doms dang / lhag par ri bo che nas sngon dus gzigs 'bul
zhu mu zhig yin na'ang / bar skabs su rkyen 'ga' zhig gis ma byung ba de bzhin phyis su yang yang zhu ba 'di dag kyang rje nyid kyi thugs rjer 'khums shing / lo sngon
ma dang de lo gnyis char la rgyab ri dpon po rir mtshan ngan bstud mar byung ba rnams zhi phyir/ rin chen sgang gi ltag tu 'od zer can ma'i sbyin sregs sogs bzlog thabs mang
du mdzad/ tshes gnyis la nang so'i rtag gtor zhal 'byed la phebs dus gtor sgam chen mo bkod legs 'gro yul bkas 'doms/ tshes gsum la dbu rtser 'chams sku dregs pa zil
gnon lcam dral dam ye dbyer med du byin rlabs dang mthu stobs kyi bdag por mnga' gsol mdzad/ de nas sa skya pa'i gdung brgyud rin po che rnams khri 'don gnang skabs dus phyis/
rim bzhin je rgyas su song gras dus mdos

gzabs ma rgyal zlar 'gyangs pa'i tshes 'gor gtor spod dang sgrags/ sgo rum/ nang so/ /'dud 'dul phug /skyed lhas/ bsam brling rnams su ru mtshon gsar bzhengs re dang / bdud
'dul phug min pa'i mgon khang bzhi la lha mdung gsar pa re 'bul ba bcas/ dus mdos phrin 'chol dang chabs gcig thug chog re mdzad pa 'jam mgon bsod nams dbang phyug gi sku
thog tsam nas bzung chag med byung ba bzhin/ gtor spod dang sbrags gong gi mgon khang rnams su thug chog dang / de nas phur khang thub chen sku mdun du dus mdos gzabs ma'i
'chams chas rnams go rim bzhin legs par bshams nas rje nyid kyis phyag nas dang / 'chams skur ban tshang pa'i 'khor tshogs dang bcas mgon po'i rab gnas smin rgyas mdzad
pa'i tshe rje nyid kyi gzigs snang la/ 'chams mgon gnyis kyi zhal gnyer zhing spyan 'khyug pa sogs ye shes sems dpa' byon rtags gsal por 'khrungs/ nyer gcig la kun rar
chog sgrig /nyer gnyis la mdos gzabs bca' sgrig /nyer gsum la 'chams sku gdan 'dren gzabs ma rnams debs nang bzhin dang / de lo dbu rtse nas lcam dral gdan 'dren bcas/ nyer
bzhir mnyen chas 'di snga sor lha khang rdo gcal du mdzad kyang rje nyid kyis debs chen dus tshogs su dgos tshul bzhin mdzad cing nye lngar rgyun bzhin/ nyer drug nyer
bdun la lha chen shar nub gtor 'bul/ sa 'dul/ nyer brgyad la 'chams dngos/ nyer dgur gtor rgyag /gnam gang la bskang gso brgya tshar sogs gzabs spros skor rje rdo rje 'chang
nyid kyis debs bsgrigs snga sor chu lug lor mdzad pa bzhin la/ 'chams ja nyung skyon gyis de lo nas bzung mnyen chas dang / sku 'chams dngos gnyis char la 'chams ja
brgyad re spor

gnang dang / skol snod kyi khro chen la dkar g.ya' byugs pa sogs thugs bskyed bla na med pa dang gnam gzhag zhal bkod kyi rim pa'ang rgya cher mdzad do/ /rta zla'i bcu gcig
nas khri phebs dngos gzhi nyin gsum ma mdzad pa'i tshe/ thog mar nam langs la chos khri steng gi lha khang 'chi med yang rtser rje rdo rje 'chang nas rang bzhin 'byung ba'i
gtsug tor rnam rgyal gyi sta gon sgrub par phebs/ sngar srol la nyin gnyis yab phebs srol ma mchis rung / de lo nyin gnyis sgrig gras ma mdzad pa ma gtogs rje nyid phebs
shing / de yang bzhugs khri'i dbus su bka' chos kyi dga' ston stsol pa po ngag dbang kun dga' dpal ldan chos skyong bkra shis grags pa rgyal mtshan dpal bzang po 'di
nyid dang / g.yon du ngag dbang kun dga' phan bde rgya mtsho theg mchog bstan pa'i rgyal mtshan dpal bzang po 'di nyid dang / rig dang dkyil 'khor rgya mtsho'i khyab bdag
drug pa rdo rje 'chang chen po de nyid ni/ nyin dang po gnyis rab gsal shar lho'i 'gugs nang du khri chen la nub gzigs su bzhugs/ de nas byang la zhal ngo / /mkhan phyag
gnyer/ gzhung zhabs rin po che'i sku tshab sogs gsol ja dang 'bul chen 'gro yul ma gtogs sku drag ji snyed pas phyur zhing / bzhugs khri'i g.yas rdo skas 'gor sku yon pa/
de skabs 'dren chas thob pa rnams la rang rang gi 'dren chas 'bul mi dang / de min sku drag rnams la 'dren pas zhal dkar rag stegs bcas thob mi thob kyi rnam gzhag dang
ldan par mdzad/ mthil rdo gcal la sngar phan byang gral 'go mdzad nas zhal shar nub la gzigs srol yang / de lo nas bzung byang gzigs kho nar mdzad dgos la bsgrigs can rnams
ni bka' chos chos spyod sogs dang bstun/ de phyin rang rang blo dang bstun chog pa'i bka'

'doms dang / nyin gnyis rje nyid kyang sgrig gras min pas/ nam langs la nang so sogs brgyud gong gi rnam rgyal sgrub mchod ji 'gro dang / bka' chos ran pa dang bstun gsang
sgo nas phebs/ bka' chos dang 'bul bzhes rnams grub nas rje nyid kyis sgrub mchod 'phro dang / 'jam mgon sku mched gzhi thog tu phebs/ bka' dbang ran pa dang phebs brda bcas
'chi med yang rtser byon/ nyin gsum par sgrig gras mdzad pa de bas nang bzhin bzhugs khri'i g.yas su phebs shing / bka' chos stsol ba pos/ thams cad mkhyen pa'i gsung
rab dri ma med pa la phyag 'tshal lo/ /gsung pa dang / mdo klag pa sogs/ maNDal gyi tshe sngags 'chang bla ma thams cad mkhyen pa rgyal sras sems dpa'i dbang phyug dam pa'i
drung du/ theg pa chen po'i dam pa'i chos zab mo zhu ba'i yon du sogs dang / gdung brgyud las sngar dbang gsan phyin/ dus gsum sangs rgyas thams cad 'dus pa'i ngo bo
sogs/ lugs 'di ni zhu 'bul phyag btso brgyad kyi tshe'ang dbang ma thob pa'i tshogs dpon la/ ma tshang ba med pa 'di nyid bshes gnyen dam pa khyed la tshogs kyi rdo rje slob
dpon zhu ba'i yon du/ zhes sogs dang / dbang thob nas dus gsum sangs rgyas sogs gsungs dgos pa'i rgyu mtshan bzhin mdzad bka' chos gnang nas chos spyod gtong ring 'bul
ba rnams gral gyi sku rgyab dang / g.yon sku mdun rnams bskor/ rdo skas shar ma brgyud bzhugs khri'i g.yon nas sku mdun du sleb pa dang / mdzod 'dzin bzhugs khri'i lho
nub tu bzhengs te 'bul tho gsher nas gsang sgo la drangs/ de nas 'phro rnams la gzhol bar mdzad/ nyin gsum pa bkra shis mnga' gsol gyi tshe/ gzhi thog tu mkhan phyag gnyer
brgya las ban tshang / bde gling dbu chos/ tshogs chen dbu chos/ gling dpon

bcu drug /yul slob gnyis/ rtse gdong slob dbu ban tshang bcas byon nas/ mkhan chen gyis sku rten/ brgya dpon nas gsung rten/ las chen pas thugs rten dang phrin las rten/ phyag
gnyer la yon tan rten gser bum re re/ ban tshang rim bzhin rol sil rnga/ chos dung rin po che/ rdor dril/ sna bdun/ rdzas brgyad/ bzhugs stan rdo rje rgya gram rnams
phyag khyer gyis phebs gong tshogs pa byings bzhugs tshar ba mdzad/ 'jam mgon sku mched chos khrir bzhugs pa'i sku mdun yab rje rdo rje 'chang nyid bzhengs mthar/ g.yas g.yon
la phyag khyer ba rnams bsgrigs nas/ dbu byed che bas bskul la/ sangs rgyas chos tshogs shur ma gsum nas bzung / khrus gsol/ sku phyis bar de dus kyi zin bris bzhin
mdzad/ de nas sku rten yab kyi phyag tu bsnams te/ rgyal srid sna bdun gyi gdangs dang bcas pas/ tshogs gnyis mthar phyin mtshan mchog so gnyis dang / /rab mdzes dpe byad
bzang po brgyad cus spras/ /sprul pa'i 'od zer dpag med 'phro ba can/ /longs spyod rdzogs sku chen por dbang bskur ro/ /oM badzra kA ya siddhi a bhiShinytsA mi/ gsung rten
bsnams te/ nye ring kun la snyoms pa tshangs pa'i dbyangs/ /thar lam ston pa lha yi rnga bo che/ /skye med 'gag pa med pa brag cha'i gsung / /yan lag drug cu'i dbyangs
kyis dbang bskur ro/ /oM badzra wAka siddhi a bhiShinytsA mi/ thugs rten bsnams te/ chos nyid dag pa gnyis ldan mngon du gyur/ /chos can ji snyed dbye ba so sor gzigs/ /chos
rnams rnam kun mngon rdzogs byang chub pa'i/ /sgrib bral rnam dag thugs kyis dbang bskur ro/ /oM badzra tsItta siddhi a bhiShinytsA mi/ yon tan rten gser bum cha bsnams
te/ stobs nyid rdo rje mi 'jigs sengge bzhin/ /ma 'dres mkha' dag thub bstan chu zla ltar/ /bral dang rnam par smin pa'i 'bras bu yi/ /

yon tan drug cu bzhi yis dbang bskur ro/ /oM gu Na siddhi a bhi ShinytsA mi/ rgyal srid sna bdun tshe chog bzhin/ /rdzas brgyad bsang sbyangs byin rlabs 'bul tshig rab gnas
bzhin la bkra shis kyi rdzas brgyad/ dpal sa skya pa chen po sngags 'chang bla ma thams cad mkhyen pa rgyal sras sems dpa'i dbang phyug dam pa rnams kyis gtso mdzad/ sems
can sogs/ me long ye shes sogs/ /deng 'dir yang dpal sa skya pa sogs rigs 'gre/ yungs kar rdzogs nas/ phrin las rten sna tshogs rdo rje bsnams te/ brgya byin rnga sprin
tshangs nyi yid bzhin nor/ /sgra snyan nam mkha' sa bzhin srid mtha'i bar/ /'bad med lhun gyis grub pa'i mdzad pa ni/ /rgyun mi chad pa nyid du dbang bskur ro/ /oM karma
siddhi a bhiShinytsA mi/ de nas bzhugs stan phul nas brtan bzhugs gdangs ma/ de nas dril bsil me tog 'thor ba dang bcas shis brjod gdangs ma/ nyin bde gdangs ring mthar
rol chen/ chos dung rgyun bzhin rdzogs pa dang / btso thab pa'i zhwa g.yab ki sgra bskul/ bkra shis tshugs pa dang shar sgo lho ma nas sa tshogs kyi nub brgyud la cha zhabs
khams drung gi gzhas dang / de nas bzung shar sgo byang ma'i bar la rgya lu chas pa'i mdung bcu gcig nas bzung / phyi phur lnga'i bar mchod phreng rnams dang / ki sgra
rdzogs nas mchod rol dkrol la chos dung rin po ches sna drangs rnga rol/ /phrin las rten/ rdzas brgyad sna bdun/ gser bum/ thugs gsung sku rten/ de nas chos khrims pa nas
rtsi ma'i bar/ phye mar gro 'bras dang bcas sa tshogs kyi phyi bskor mdzo mo bar ltag /skyed 'phrang / bkra shis lha khang / bla brang zam pa/ seng ge sgo/ sde yangs mdun
skas brgyud pho brang rtse'i gzim chung bzhugs khri la byon drung / gong gi rten rnams bshams/ de nas chos dung rin po che gzhi thog rtse nas thang bcu gsum bskul/ gzhas
sogs ni zhag grangs

du ma'i bar du byung zhing / legs 'bul dga' ston zhag lnga ma gtang rag sogs la thugs gzhol bar gyur to/ /zhes sngar srol bzang po mi nyams shing / da srol bzang po rje rgyas
su mdzad pa'i rnam gzhag rgyas pa ni/ de skabs mdzad pa'i rje nyid kyi zin bris so sor bkram pa rnams bzhin te 'dir ni mtshon pa tsam mo/ /chos khri rin po che 'di nyid
du sngon byon gong ma rnams rim phebs dang / sa lo dgung snying shing sbrul bcu gnyis su phebs pa mi 'brug lor khrir 'khod/ sngags 'chang chen po dgung snying me glang
dgur byon pa shing byar khrir phebs/ bsod nams dbang po dgung snying sa lug bcu gnyis su byon pa lcags rtar khrir phebs/ sgar chen sa byi bcu gsum du byon pa lcags byi lor
khrir phebs/ bsod nams dbang phyug sa stag bcu bzhir byon pa lcags yos lor khri phebs/ mangga'i mtshan can me spre'u bcu gsum du byon pa sa sprer khrir phebs/ bsod nams
rin chen shing bya bcu gnyis pa me spre'u lor khrir phebs/ khyab bdag rdo rje 'chang chen po de nyid sa bya bcu gnyis su byon pa lcags sprel khrir phebs/ 'jam mgon dbang
sdud snying po 'di nyid chu lug bco lngar byon pa me bya lor khrir phebs pa bcas/ sa lo dang sngags 'chang sku rkyang / bsod nams dbang po sku mched gnyis/ sgar chen sku
mched gsum/ bsod nams dbang phyug /mangga'i mtshan can/ yab rje bsod nams rin chen rnams sku rkyang / rigs brgya'i khyab bdag rdo rje 'chang chen po sku mched/ 'jam mgon
mi srid bzung ba ngag dbang kun dga' dpal ldan chos skyong bkra shis grags pa rgyal mtshan dpal bzang po sku mched bcas las/ yab kyis mnga' gsol mdzad pa bsod nams dbang
po nas mangga'i mtshan can bar dang / yab rje bsod nams rin chen la dge 'dun tshogs chen nas shis brjod/ de nas so sor yab kyis mdzad pa bcas/ sngar srol

la gsung bsngo'i mjug gi bkra shis mang du gsungs mthar mdzad pa 'dra mo rnam thar phal cher na mchis/ rje rdo rje 'chang sku mched la ni/ sna bdun/ rdzas brgyad gnang zhing
/ so so'i gzhung gsungs mthar shis brjod mang po gdangs dang bcas me tog 'thor bar mdzad cing / gang ltar rje nyid kyi chos khri mkhas pa zil gnon 'di nyid la zhabs tog
tshar phyin ngo mtshar can dang / de'i shar phyogs kyi dar chen bkod legs/ khro khang khro chen las dkar g.ya'/ 'chams sku dregs pa zil gnon lcam dral/ las mkhan zhal 'bag
gsar bskrun de dag thams cad kyi snga phyi bar gsum gyi debs dang / thog zhi gsar bsgrigs sogs bla ma gong ma rnams kyi dgongs zab rdzogs phyir dang / slad kyis spyan
ltos bzang po 'byung bar 'gyur ba sogs thugs bskyed bla na med pas dus 'da' bar mdzad cing / de nas rigs sras dam pa zhal rnam pa gnyis rgyal tshab mchog tu mnga' gsol gegs
med du 'grub nas/ rta zla'i nyi shu skor la rgyal gsung bka' 'gyur rin po che gsung sgrogs sogs sku rim rgya cher mdzad mu'i nyer gnyis la rgyal tshab de mo gong ma rin
po che dang / nyer dgur rgyal yum bskal bzang bde skyid bu 'khrid zhi bar gshegs pas/ yab sras zhal rgyas nas yum mchog de nyid kyi dgongs rdzogs spyi dang bye brag bka'
drin che ba dang / gzhan la'ang bka' 'doms bcas yang dag par mdzad de/ sku gsung thugs kyi nang rten rnams bla brang shar du bzhugs su gsol ba dang / rtse gdong phyogs
su'ang dge rgyun rgya cher 'dzugs par mdzad/ dbo zla'i bcu gnyis nas bzung ste'ang yab sras zhal rgyal nas/ de mo gong ma mchog gi dgongs rdzogs su kye rdo rje man ngag lugs
kyi dkyil 'khor du dgung zhag bzung skabs rten gyi gtso bor sa skya pa chen po kun dga' snying po'i zhal thang mkhan po zhang gsum thog

pas bzhengs pa la/ sa chen nyid kyis phyag nas mdzad pa de nyid/ skabs shig dbus phyogs su 'khyar ba/ yar klung pa sengge rgyal mtshan gyis nyams gso mdzad de gnas gsar ba
rim can gyi phyag tu bzhugs pa khyab bdag bka' 'gyur ba chen po gshegs dus sa skyar bsngo rten du rab byung bcu gcig pa'i lcags byi lor 'jam dbyangs bsod nams dbang phyug
gi phyag babs de nyid zhal dbye zhing / sta gon lnga dang / dngos chog drug re bcas rgyas par stsal/ gzhan yang dge 'dun lnga bcu kha yar gyis zhag lnga'i ring kye rdor
sgrub mchod kyi sngon 'gror gong ma lnga bstod shlo ka dang po phreng bskor/ yongs rdzogs dang bskang ba rgyas pa la sogs pa dgongs rdzogs mang du bka' gsang gis gdams nas/
nag zla'i nang sde dge sa dbang blo gros rgyal mtshan sogs 'das ma 'ongs rgyal rabs rnams kyi dgongs rdzogs su dngul bre chen 'ga' zhig sbyor 'jags bzhin/ chos sde lho
nas nyin gcig la dge 'dun zhal grangs kyis bsags pa'i bzang po spyod pa'i smon lam khri tshar 'gro nges ji srid bar nag zla'i nang mdzad dgos kyi gtor tho lha chen dbu byed
kyi debs su 'god par mdzad cing / chos sde byang par ni sman bla sogs so/ /de nas tshal gung thang zhes zhang g.yu brag pa'i gdan sa na/ rje drung rin po che dregs byed
kyi tshul bzung ba stobs ldan drag shul dbang po yab yum rje nyid gzhon nu'i dus na yang yang gzigs snang la 'char ba zhig yod gsungs pa des/ gser 'phyang lo'i gung thang
zhang mchod gro bzhin tshes brgyad la/ sa skya nas gser gyi spu gri zhags dmar/ rgyal mtshan dgu brtsegs sengge'i mgo tog can dgos tshul bzhin gnang ba'i dus tshes der/
yong don med par snga dro mchod rten bkra shis sgo mang byin can gdugs med zhig la nyams gso'i zhal bkod mdzad dgos dang gshin rje dgra nag gi dkyil thang / yang dkyil
thang hrul ba zhig /phor stod rnams glo bur du byung zhing / phur sgrub la phebs thog sku mdun du

btsun ma gzhon nu ma gnyis kyis sa sha phung por spungs pa dang / de nyin phur sgrub bshad las pa'i tshig la/ rje rdo rje 'chang nyid 'gro ba thams cad kyi mgon po yin tshul
dang / bod kyi grub mtha' kun sa lugs yin tshul gras la zhang g.yu drag pa'ang sa chen gyi zhal slob shan rdor seng dang / skyur a seng gi zhal slob yin tshul byung ba
rnams la/ rje nyid kyi bka' las/ nges par brtag rgyu zhig yod do gsungs/ de mtshams nas dar rtse mdor me chus gnod pa nar mar byung ba rnams thugs kyis ma bzod par/ de dag
bzlog phyir pha sgar dang zur sbug gnyis la stsal rgyu'i gur lha brgyad 'khor lo bcas dang / gser zangs kyi rdo rje 'chang / 'jim grub rje btsun gong ma lnga/ sngags 'chang
chen po/ a mes zhabs rnams ring bsrel rnams bzhi'i nang bzung dang / khyad par yul phyogs der me chu'i gnod pa zhi ba'i 'dod gsol dang bcas dam ye dbyer med du byin
gyis rlob par mdzad de stsal bas yul phyogs der byon pa tsam gyis gnod pa las grol bar gleng ngo / /dbyug zla'i nang mus chen la de mo rin po che'i mchog sprul skor lha mo
shra baNa'i sgo nas brtag dgos gsungs pa'i bka' lan smin zla'i bco brgyad la 'byor rgyu'i tho rengs 'od gsal du/ skyed lhas yin dgongs pa'i brag rtser rje nyid dang / gzhan
'ga' re bcas mchis par rje nyid nas brag 'di la gter sgo gsal po yod pa'i gong de nas gcig gis bskos zin 'dug /gsham 'di na ji 'dra yod dam dgongs shul de nas brko bar
mdzad pas/ lanytshAna'i AHrang byon dmar po zhig dang / brkos zin phyag na yod pa'i rdo ba'i dum bu der bod yig dbu chen gyi aHdmar po yod pa zhig 'khrungs pas mus chen
gyi gsung dang cha 'drar mngon no/ /de dag gi don bsdu na/ gang dang dbyer med rgyal sras nyi zla zung / /chos srid bla nar 'phags pa'i thang yangs su/ /rgyal tshab mchog
tu dbang bskur dge legs kyi/ /rten 'brel 'phrul

brgya'i phrin las snang ba 'byams/ /'jig rten khams kun khyab pa'i ngo mtshar las/ /bde skyid mngon par 'bar ba'i phrin skyes ni/ /phyogs kyi bu mo dga' ba'i gar stabs can/
/cing yang la nye grol bzhin spro bas 'gul/ /rgyal bstan spel ba'i snang byed grub dbang rjes/ /yongs rdzogs bstan pa gtad pa'i snyan grags gtam/ /dkar phyogs la srung thos
'dzin 'phos ma thag /legs skyes me tog dog pa char bzhin nyil/ /lhan skyes nag po'i mthu skyengs zol sbyor la/ /snang ngo 'khrid phyir gshegs pa'i dgongs rdzogs dang
/ /kun bzang smon lam ngang du dregs byed cig /rtsed 'jo'i cho 'phrul tshar du dngar ba g.yo/ /rgya yul dar mdo'i snod bcud 'jug ngogs su/ /'byung bzhi'i gnod pa bsrung ba'i
byin gur phug /dam pa phan tshun dag pa'i snang ngo ru/ /mthun snang grub pa'i gzigs snang e ma mtshar/ /zhes kyang smras so// // ! dgung grangs lnga bcur byon pa sa
khyi nag zla'i bcu gcig nas 'jam mgon sku mched/ rje btsun drung sogs la stobs kyi mgon po dpal ldan birU pa'i zhal gdams gsung ngag rin po che lam 'bras bu dang bcas pa'i
gdams pa zab mo tshogs bshad mkhan chen ngag dbang chos grags kyi yig steng nas/ sngon 'gro snang ba gsum gyi 'khrid/ /rgyab rten lung gi skor la/ birWa pa'i rnam 'gyur
drug gi sgo nas bstod pa/ bla ma rgya bod kyi lo rgyus nas bzung yab rje bsod nams rin chen bar gyi bla brgyud rnam thar rnams dang / gsung ngag byung tshul legs bshad 'dus
pa'i rgya mtsho rnams sngon du 'gro ba'i/ brgyud pa'i khyad par gnyis ldan gyi sems bskyed rnams dang / lam gyi dngos gzhi rgyud gsum gyi sgo nas bkri ba la thog mar
slob ma rjes 'dzin sogs/ dbang gi mngon par rtog pa brgyad dang ldan pa'i rdul tshon gyi dkyil 'khor du rgyu dus kyi dbang bskur ba rtsa sngags aShta'i bzlas lung dang bcas
pa/ lus dkyil 'khrid kyi sngon 'gror/ thabs rgyud kyi gtso bo lam dus kyi dbang bskur ba yi ge brgya ba'i bzlas lung dang bcas pa/ gsang dbang

gi 'khrid kyi sngon 'gror/ rje btsun rdo rje bdag med ma'i ras dkyil du dbang bskur ba dang / sindhUra'i dkyil 'khor du byin gyis brlabs pa bcas/ lta ba'i skabs su dam tshig
dang / bskyed rim phyi nang skabs su so so'i rnam bshad rnams dang bcas/ dngos gzhi'i 'khrid rgyud gsum snying po'i legs bshad ji lta ba bzhin dang / rgyab rten lung la/
rje btsun gyi dkar chag nang bzhin glegs bam pod ser ma/ rgyal tshab dam pa'i dkar chag nang bzhin pod dmar ma/ pod nag ma la/ rnam thar ngo mtshar snang ba/ lus dkyil
chog /lam zab bla ma'i rnal 'byor/ 'khrid yig sbas don gsal ba/ gnad bcu gcig /gnad drug /dbang po rab 'bring gsum gyis bkri ba'i 'khrid rnams gsal byed rnam bshad man ngag
gi mdzod rnams dang / bskyed rim rnam bshad gsang sngags mdzes rgyan/ phyi dkyil rnam bshad blo gsal bde 'jug /lus dkyil rnam bshad bde chen bcud snying / yang de'i rnam
bshad nyung ngus rnam gsal/ rdor dril/ bgrang phreng / dgang blugs/ bum pa rnams kyi rnam bshad/ dam tshig rdo rje'i sgrub thabs sdig sgrib kun 'joms/ gsung ngag byung
tshul dang khog phub kyi zin bris gsung ngag bstan pa'i pad tshal bzhad pa/ brgyud pa'i khyad par gnyis ldan gyi sems bskyed kyi cho ga dam pa'i bzhed srol/ slob ma rjes
'dzin nyams su blangs bde/ aShta sogs kyi bzlas lung go bder bkod pa/ bdag med ma'i byin rlabs bya tshul legs byas gtam gyi bdud rtsi/ dam tshig rnam bshad bag yod gtam
gyi bdud rtsi/ lam dus rgyas 'bring bsdus gsum gyi rnam dbye bdud rtsi'i gtam bzang / snang gsum dang rgyud gsum snying po'i legs bshad rnams kyi lung / ngag dbang chos grags
kyi yig steng nas/ lam zab phyi ma'i byin rlabs yig lung bcas dang / rgyun gyi nyams len gyi yi ge dkon mchog lhun grub kyi tshigs bcad ma dang / sngags 'chang chen
pos mdzad pa/ ngor chen gyi brgyud 'debs kha skong bcas pa'i lung / bir bsrung thun mong pa ngor chen gyis mdzad pa

zur 'debs bcas dang / thar rtse paN chen gyi yig lung bcas/ rjes gnang skor la/ ri khrod ma ser mo chag lugs/ tshe dpag med dkar po/ sengge sgra/ bcu gcig zhal/ gnyan sgrol/
rnam 'joms ba ri lugs/ rnam rgyal lha dgu/ gur nas gsungs pa'i 'byung 'dul/ mi g.yo ba dkar sngon rnams dkon mchog lhun grub yig steng nas lung bcas/ sa lo'i 'jam dbyangs
dmar ser lung bcas/ sgrol dkar/ gnas bcu/ grwa dzam rnams sngags 'chang / spyan gzigs skyer sgang lugs/ seng gdong sngon po/ /dme brtsegs ljang nag /sman bla rnams thar
rtse paN chen/ bka' gdams lha bzhi/ rta mgrin skyer sgang / mgon dkar rnams ngag chos/ sangs phun phyag rdor gtum po/ /'jam nag khyung khra rmor chen yig lung bcas dang
/ 'khor lo bde mchog spyod pa'i rdo rje lugs kyi ras dkyil du dbang / rnal 'byor ma'i byin rlabs bcas mdzad nas/ 'jam dbyangs mkhyen brtse'i 'khrid yig /gong ma lnga pa'i
'chad thabs rje nyid kyi sa chen thugs thig gsum gyi steng nas nyams 'khrid zhal shes gsum/ 'pho ba le tshan/ lus dkyil dang bcas/ rgyab brten lung la/ bde mchog rtsa rgyud
brgyud 'debs smon lam dang bcas pa rje nyid kyi gsung / mkha' spyod be'u bum rtags can nang nas indra maitri gnyis kyi byin rlabs bya tshul ngag chos kyis mdzad pa ma
gtogs tshang ma'i lung des mdzad yig steng nas gur khro bcu'i rjes gnang lung bcas sngon 'gro'i/ rdo ring pa dang mkhyen brtse'i 'khrid yig /zha lu pa'i 'chad thabs rnams
kyi steng nas rdo rje brag rdzong ma'i phyi khrid/ khyad par thun mong ma yin pa'i man ngag lde khar gdags pa/ drag po sngags rgod dang bcas pa'i 'khrid dang / lung la/
tshar chen gyi brgyud 'debs dang rgyun khyer/ sngags 'chang gi bsrung 'khor bar chad kun sel/ mgon po'i chos 'byung / rdo ring pa'i drag po sngags rgod dang / sngags pa
nang rgyas sogs kyi yi ge /ngag chos brag rdzong ma'i khrid yig /phyi nang gi brag

rdzong ma'i 'khrid yig lung rnams dang / tshe dpag med/ mi 'khrugs pa/ gsang 'dus/ kun rig /phur pa rnams kyi dbang / gur lha brgyad/ zhal bsnyen dus/ dur bdag rnams kyi rjes
gnang / gdugs dkar/ tshe dpag med kyi sgrub dkyil/ rtsa brgyud brtag gnyis/ lus dkyil/ dbang chu/ gtor chog mdzes rgyan/ kye rdor bsnyen sbyin rnams kyi lung dang / tshe
dbang grub rgyal ma rnams legs par stsal to/ /nag zla'i zla mjug dar lding nas bon gsum srid pa'i gto sku 'dzugs par byung zhing / de lo tshoms chen skor la dkar gsal
dang / gnam yangs sogs la zhabs tog rgya cher mdzad cing / dge bsnyen ma chos nyi byang phyogs su gdan 'dren gyis chab klu sengge sgra sogs yang dag gnang / snron zla'i tshes
dgu la gdan sa chen po'i dbyar chos kyi thog /'jam mgon ngag dbang kun dga' dpal ldan chos skyong 'di nyid kyis tshad ma rnam 'grel thugs kyi bang mdzod du zhugs nas
legs bshad kyi dga' ston stsol bar rje rdo rje 'chang gi bkas bskul zhing / gzhan yang de sngon dbu ma rtsa shes dang / sdom gsum kha skong sogs la'ang gsung bzhed gnang
/ chu stod tshes bzhi nas bzung 'jam mgon sku mched la rnam sras rigs can bco lnga'i rjes gnang gnang dus kyi la nye rnams rje nyid kyi phyag bris 'phrul med du mdzad pa
las 'di ltar ro/ /sa khyi zla tshes 4nas bzung sa skya pa kun blos rigs kyi bu spun la rgyal chen rnam sras rigs can bco lnga'i rjes gnang sogs zab chos 'ga' zhig 'chad
rgyu'i dbu tshugs nye'i tshes3 kyi nyin se 'bras dge 'dun pa'i gras/ sog po dge slong blo bzang bkra shis gangs rir 'khor lo bde mchog gi sgrub pa la 'byon 'dod can nas/
dngul phor chung ngu 'bru bzang gis gang ba zhig dang / mdzod btags dkar thung dri med zhig byin zhing / tshes 4kyi ser chen rjes gnang drag po'i bka' gtad bcas bgyid rgyu'i
snga dro bde mchog nas/ lug sha khog bzang zhig bskyal zhing / rjes gnang grub 'phral 'char can gzhungs mchog gi dbyar mjal bka' lan rnams 'byor ba dang / mdzod par

dag snang rgyud bskul 'dra mo skyes te dpal sa skya pa'i mdzod nag tu 'jog rgyu'i gser rdo tshad dang tshon sna lnga'i 'dogs bcas dang / dngul rdo tshad rta rmig mar grags
pa brgya tham pa tshes 6nyin rnam sras mthing ga'i rjes gnang byed skabs bskyal zhing / tshes 7kyi gar mkhan mchog ljang gu'i rjes gnang nyin gong gi dge slong des thod pa
mtshan ldan nang 'bru dang glang po che'i sha  /klu sman/ dri bzang / me tog tsam pa kas gang ba dang / ngos gsum la mahenytse bzang ba re byin byung zhing / tshes 9kyi
rnam sras yang gsang las mkhan mdung dmar can gyi rjes gnang nyin/ 'bras ljongs sa mtha' rgya li tsa byu ru nas gorSha'i blon po dzo Sha mo lo/ /bdur pa shi pa dra/ pu
pa Sha te bcas kyis khong rang gi don dag yi ge rten phran bcas bskur ba nas tshig ris 'di lta 'dug ste/ dus gsum sangs rgyas bod khams sa steng gnam 'og gi sems can thams
cad kyi bde skyid khyed kyi phyag na yod do/ /bod khams kun gyi rgyal po las lhag pa/ nyi ma zla ba las lhag pa/ sa skya bla ma khyed yin no zer ba 'dug pas/ rjes gnang
'di skabs yong don med pa'i tshig sgra la nye bzang ba dang / tshong dpon don grub dbang rgyal zer ba rogs su 'dug cing / mi sna dmag dpon yin zer ba de'i ming / pa thum
shi Shan Sha mu She zer pa'i/ mu She de tsho ming yin zer ba/ grwa pa yin zer ba'i mi skya dkyus mi'i chas can de'i rus ming la/ ban pa na de dang / ming dngos/ ram bu ti
dza shi zer ba gnyis kyang ngos 'phrad thog gang ci'i 'phros btang bas/ bla ma khyed dang mjal nas ltogs pa'ang med/ skom pa'ang med/ sdig sgrib thams cad kyang dag song
/ bka' gang gnang zhu/ zhes skad gnyis pa bod mi gti thom me bde nas zer ro/ /zhes gsung pa bzhin dang / zla ba de'i nyer lnga dpal ldan bla ma dam pa'i dus chen mkha'
'gro 'du ba'i tshes nas dbu bzung ste/ bdun phrag gcig lha chen sprul pa'i gandho la chen po'i khyams stod du/ mchod rdzas gzabs ma ma tshang med par 'du bgyis te/ 'jam mgon
khri phebs pa mchog gi dbu g.yas/ gzhung

skyor ba rnams nas sngon mtshugs dus ji bzhin dang / bsnyen bkur/ ston mo/ /'gyed sogs yang dag bka' yis 'doms te/ log par smra ba tshar gcod pa'i bstan bcos chen po tshad
ma'i gzhung lugs grub mtha' phyi nang gnyis kas zhal gyi bzhes pa las/ nang pa'i gzhung lugs rgyal ba'i bstan pa rin po che dag par bsgrub pa'i ched/ dgra bcom pa chos skyob
la sogs pas 'phags yul du rig gzhung rnams dag spel bar mdzad mod/ de dag las kyang ches khyad par du 'phags pa ni/ dpal ldan chos kyi grags pas rgyas pa'i bstan bcos
tshad ma rnam 'grel zhes/ tshad ma'i bstan bcos rnams kyi nang nas mchog tu gyur pa 'di nyid/ sngon gyi lotstsha ba chen po rnams kyis ljongs 'dir bsgyur zhing / bshad pa'i
rgyun bzhugs pa ltar yongs rdzogs bstan pa'i mnga' bdag rje btsun sa skya pa chen po kun dga' snying pos/ dpal me dig pa dang / mes lhang 'tsher ba sogs las tshad ma
gsan pa dang / rje btsun rtse mos phya pa chos kyi sengge sogs la gsan cing / de bas kyang phul du gyur pa 'jam mgon sa skya paNDi tas/ rgya bod snga rabs pa dag gi log rtog
rnams lung rig gis bsun phyung nas/ chos kyi grags pa'i dgongs pa 'khrul med du skyong bar mdzad pa sogs sa skya pa'i yab chos gras rang yin pas na/ ring mo'i dus nas
rje rdo rje 'chang chen po nyid kyi dgongs bzhed thun mong yin par gdung brgyud rnams dang / 'dir bzhugs tshad ma pa rnams la gzhung skyor zhig byung na ci mi rung dgongs
pa dam pa'i thugs bskyed mngon du gyur to/ /de lo'i phur sgrub la rje nyid nas rje btsun sa skya pa'i bstan pa rin po che'i zhabs tog tu gos bzang dgu las bsgrun pa'i phod
ka /rdor gong / gos bem/ ral phod sogs bgrangs yas rnams thog mar bzhes te 'chams par mdzad do/ /de dag gi don bsdu na/ dbang lung man ngag 'khrid kyi chu gter cher/
longs su spyod pa'i 'khon rigs dzahnuH legs bshad zhal skyugs tshad

ma'i dga' ston mkhan/ /ngo mtshar lhun grub mtshan ma chal chil 'jo/ /zhes kyang smras so// // ! dgung grangs nga gcig tu phebs pa sa phag rgyal zla'i sked tsam nas gro bzhin
zla sked tsam par rje rdo rje 'chang chen po yab sras rnam gsum zhal rgyas nas phun gling bzhugs g.yab tu/ bcom ldan 'das snying po kye rdo rje'i gzhi bsnyen ngo mtshar
gyi mtshan ma bzang po dang bcas mdzad skabs rje rdo rje 'chang nas brtse chen lha khang du zhabs bskor yongs bsdoms nyi khri chig stong bzhi brgya tham pa dang / phyag
'bul sum stong nyis brgya bcu tham pa gnang dus dang / phun gling dbang khang du bzhugs dus bcas brtse chen snying po'i snang brnyan dang rje btsun rin po che'i snang brnyan
zung nyin re bzhin zhal gzigs tshul mi 'dra ba'i gzigs snang mang po zhig dang lhag par rje btsun rnal 'byor gyi dbang phyug dpal ldan birWa pa nyid mngon gsum du byon
nas rje nyid la dges nyams kyis bzhugs pa la rje nyid kyi thugs rnam par mi rtog pa'i ye shes kyi ngo bo de nyid rje btsun rnal 'byor dbang phyug gi thugs kar 'pho la
khad pa'i tshe/ sku 'khris kyi 'jam mgon gzhon nu'i zhal dkyil skya khrom gyis gzigs pas/ gsung ngag slob bshad sogs gdams pa rgya mtsho da ka 'bul dgos dgongs thugs rje'i
lcags kyus nam yang ma bskyud nas/ re zhig dag snang de 'gag par mdzad pa zhig rje nyid la 'khrungs shing / 'di ni kye rdor gzhi bsnyen thang gsum pa'i skabs so/ /khrums
zla'i tshes bdun nas bzung / gang gi rigs sras dam pa 'jam mgon rnams dang gnas gsar rdo rje 'chang gi mchog sprul/ 'phan yul bco brgyad pa gzim 'og sprul sku rnams la/
tshe dpag med dze tA ri'i dbang / tshe dpag med dkar po/ sgrol dkar/ dbyangs can dkar mo'i rjes gnang lung bcas tshar lugs dkar lha gsum/ mi g.yo ba dkar sngon/ sman bla/
klu dbang lha lnga/ gnas brtan bcu drug /'jam dbyangs dmar ser/ gang blo ma/ 'jam dkar ma ti lugs/ 'jam dkar gser gdugs can/ smra seng / 'od zer can/ rnam rgyal/ gtsug
'bar/ gza' yum/

bka' gdams lha bzhi/ rnam 'joms/ utsarya/ gtum po/ sme dud/ ljang nag /sme nag /bcu gcig zhal gtso 'khor lnga/ de gtso rkyang / sgrol dkar 'od zer drug sbrags/ don zhags lha
lnga/ gnyan sgrol/ rta mgrin lcags ral/ shwa na bzhi bskor/ jo lugs dbyug thog can/ ri khrod ma/ dzam ser nag gnyis/ dzam dkar/ nor rgyun ma/ 'byung 'dul me dbang dang
bcas pa'i rjes gnang bcas las/ bcu gcig zhal gtso 'khor lnga dang / shwa na bzhi bskor/ ri khrod ma/ nor rgyun ma rnams ma gtogs lung bcas/ sgrub thabs brgya rtsa'i rjes
gnang lung bcas/ grub chen brgyad cu'i rjes gnang / rnam thar/ rdo glu/ bstod pa/ tshogs 'khor rnams kyi lung bcas/ rdo rje phur pa'i stod las dbang / drag dmar nyang lugs
kyi dbang / rdo rje phreng ba'i dbang nyin bco brgyad ma'i lugs rnams stsal ba sogs rkang grangs tsam dang yig cha ni 'dir ma spros so/ /lung gi skor la/ gdung rabs chen
mo dang / de'i zhal skong drug pa'i lo rgyus de bzhin dang bar/ e waM chos ldan gyi chos spyod glegs bam dang po nas birWa pa'i sku bstod gnyis dang gong ma lnga bstod/
sde par sa skya bka' 'bum pod ka kha gnyis yongs rdzogs rje nyid kyis gsan yig bzhin/ bu ston chos 'byung / rdzogs pa'i sangs rgyas kyi rnam thar mdzad pa 'khrul med spyod
pa'i gter/ rdo rje gzhon nu'i mngon rtogs rgyas pa klags pas don grub/ dkyil chog blo dman rtogs sla/ gtor chog phrin las myur mgyogs kyi pho nya rnams dang / rje nyid
kyi ljags bsgrigs skor la/ tshar lugs bla ma gtso bsdus la phyag 'tshal/ rdo rje phur pa'i mngon rtogs bsdus pa zhal skong can/ drag dmar gyi phrin gzhung phyag len mdzes
rgyan/ sa skya pa'i gdung brgyud rnams dang ban tshang pa'i zhal 'don gtso bsdus/ zhabs brtan bden tshig rnams dang / sdom gsum brgyud 'debs rnams stsol bar mdzad cing
/ de'i

tshe mchog sprul rin po cher bka' gsang lhug grol gyis 'jam mgon sa skya paNDi ta'i nang rten thub chen 'dzam gling g.yas bzhag gi drung du lha chen mkhan rabs nyer lnga pa
byams pa chos bkra shis sogs dge 'dun grangs tshang ba'i dbus su bsnyen par rdzogs pa dge slong gi dngos po yang dag par bzhes pa dang / ring min chu stag lor yang nyid
kyi bka' bzhin/ rje btsun 'chi med bstan pa'i nyi mas kyang rab byung de drung du bzhes so/ /de mtshams nas brtse chen lha gang steng gi rgya phebs gsar sgron mdzad pa'i
nang rten/ 'phags mchog kha sarpa Ni/ 'jam dbyangs/ phyag rdor/ so 'brang / ri khrod ma rnams sman 'dam las bskrun pa'i nang gzungs ringabasrel rnam bzhis phyur por mdzad
de/ rgyal bstan spyi dang bye brag rje btsun sa skya pa'i bstan pa de 'dzin dang bcas pa'i phyi nang gsang gsum gyi 'gal rkyen zhi zhing / yul phyogs 'di ltos bcas kyi mi
nor phyugs gsum la nad gdon god rigs chag che nyam nga thams cad dang / sad ser btsa' mu ge'i gnod pa thams cad las bsrung ba'i thugs smon 'dod gsol dang bcas bskrun par
mdzad nas/ sa mchod thog brtse chen lha khang du phur sgrub dang sbrags phur pa'i rab gnas kyi me tog 'thor bar mdzad/ ston chab skabs ma mor chab bdugs gnang zhing / de
nas smin zla'i bcu gcig nyin phyug po dbu rtse'i ne'u gsing du shar gzigs/ ri bya sder mar lho gzigs/ phyag 'tshal sgang mchod rten du nub gzigs/ gar zhing gsar du byang
gzigs bcas lho byang cha snyoms te/ byang pas lha bsangs rgyas pa sngon 'gro'i sme brtsegs/ de'i grib glud/ brgya bzhi rnams mdzad pa'i glud rnams phyogs bzhir brdzangs
par gnang / lho pas/ gtor ma brgya rtsa/ 'byung bzhi/ cha gsum/ so 'brang / tog gzungs/ gtsug lag mdo bzhi rnams klog 'don/ gnas brtan phyag mchod/ bsam myur ma/ sgrol bzlog
rnams smin

rgyas/ mgon khang mtshan thogs/ bon gyi phya 'gugs/ sgrol ma dang gser 'od mtshan 'don/ rnam rgyal stong mchod sogs rim gro rgya cher sngon 'gro'i dmar phyogs dga' ba gnyis
pa'i srod kyi cha mkha' 'gro 'dul ba'i dus kyi tshe gsang khog tu da lta'i bdag mo 'di nyid phebs shing mtshan gyi mnga' gsol yang rje nyid kyis stsal lo/ /zla ba de nang
bstan dgra gdug pa can sku gnyer du rdzu ba tsha bo dang bcas nas las ngan ji snyed cig bsags pa la brten drug cu pa'i gtor bzlog gcig kyang gnang / mgo zla'i dgun chos
thog rje nyid kyi bka' bzhin 'jam mgon dbang sdud snying po'i zhal snga nas dbu ma thugs mtshor zhugs pa'i gsung bshad kyi dga' ston yang lhug par stsal to/ /de dag gi don
bsdu na/ dus grangs mtshan ma'i bsam gtan spyil po'i ngogs/ /phyi nang gsang ba gdod ma'i lhag pa lha'i/ /rang zhal rjen par gzigs pa'i drin can rje/ /bdag med lha mo'i
bdag las gzhan na 'khrul/ /snang stong sgyu ma lta bu'i thabs mkhas kyis/ /las can dag pa'i 'khor rnams phyag rgya che'i/ /khang bzang rtse mor 'khrid pa'i blang dor la/
/sna tshogs rgyu 'bras chos sbyin mdzub mo'i 'phrul/ /de lta'i gzhal yas steng du rten brten pa'i/ byi dor gtsang ma'i pho nyas bkug pa'i mgron/ /mtshan gsum rigs kyi thig
le'i 'byung khungs shig /theg chen dbu ma chen po'i lam nas byon/ /ces kyang smras so// // ! dgung grangs nga gnyis su byon pa lcags byi rgyal zla'i nyer dgur zur 'chad
grub dbang dam par bka' 'doms bzhin/ sngon dus bdag chen rdo rje 'chang bla brang shar na bzhugs skabs shig /gdan sa 'dir rgya 'dre mang po zhig lhags nas sgar rgyab/
gdugs nyi 'og tu slebs pa tsam byas nas gdan sar g.yon bskor byas dus/ 'khrugs pa sogs mi mthun pa yong 'dug pa de/ drag po sngags rgod kyi spyan dmigs kyis tshar bcad pa'i
lo rgyus mchis pa bzhin/

de dus kyang rgya 'dre'i 'phrul gyis rta nad sogs sna tshogs mchis pa rnams/ ma her bzhon pa'i rgya 'dre'i glud gzugs brdzangs chog gis sa mtshams sgrol bar mdzad do/ /chu
bya rta zla'i tshes gcig nas bzung rje rdo rje 'chang nyid nas rgyun gyi phyag tsha mang nyung ji ltar rigs pa nyin ltar 'debs par mdzad pa dang / skabs 'gar bshol ba bcas
mtha' ma lcags byi rgyal zla'i tshes bdun bar la gnang ba yongs bsdoms brgyad khri drug stong zhe lnga bka' drin bskyangs so/ /de lo gsar 'phral khams phyogs kyi sbyor
ngan la brten g.yul gshom la nye dus/ nyes med sems can du ma'i srog skyob kyi ched du/ ngan sbyor de dag rang zhir 'gyur ba'i phrin 'chol dang thugs bskyed rgya gang che
mdzad pas 'bras bu mngon gyur de bzhin dang / de mtshams nas rje nyid la sngar gyi glo tshad dang zhabs 'bam gyi snyun gzhi lhan 'doms lta bu'i tshul bzhes dang / dbus phebs
la'ang nye ba bcas/ rta zla'i tshes gcig nyin gong gi gsang rgya'ang grol zhing gang ci'i dga' ston legs 'bul rim bstar dang tshes gsum nyin chos sde lhor tshe chog
/maNDal bzhi chog /gtor ma/ 'byung bzhi/ cha gsum/ sAtstsha/ bka' 'gyur rin po che gsung sgrogs/ thub dbang byams 'jam dbyangs kyi sku bstod/ gnas brtan phyag mchod/ bsam
myur ma/ rnam rgyal bstod pa/ gzungs ring tshar gsum/ 'dod gsol/ ri khrod ma/ sna tshogs yum gzungs phreng 'khor/ sgrol ma/ mdo tshar gsum sngon 'gro'i bzlog pa dgu tshar/
tshe gzungs nyer gcig /bsngo smon rnams dang / 'grul phebs ban tshang pa rnams nas gzungs gso dang sri gnon thun gnyis/ 'dir bzhugs ban tshang bsnyen song rnams nas phur
bzlog mgon po drug cu pa/ 'jigs byed drug cu pa rnams mdzad cing / tshes drug nas mgon khang khag bzhir phrin 'chol dus skyed bsam gnyis la snyun gzhi'i

stabs rje nyid ma phebs/ tshes dgu'i nyin sdo ra dpon slob rnams la gang ci'i zhib gsung grol ba dang chabs gcig sras mo stsal ba'i legs gso'i bdog pa gya nom pa'ang bstar
bar mdzad de/ tshes bcu gcig nyin rje rdo rje 'chang yab sras rnam gsum/ rje btsun drung 'chi med bstan pa'i nyi ma/ bdag mo 'chi med dpal 'byor bzang mo sogs zhal ngo rnams
dang / sku zhang chos lung pa dang 'gro mgon pa rnam gnyis mdzod 'dzin gyi dbus dpon g.yog skabs su bab pa rnams dang bcas dbus phyogs su chibs bskyod kyi sgo dod pa'i
lo rgyus rgyas pa ni gzhan du shes par bya zhing / 'dir rags tsam smos na/ bla brang zam sne nas ki sgra dar g.yab dang / lha chen lcags ri'i steng nas ki sgra zhwa g.yab
skyel chang ba rnams nas ki sgra rnams la chibs kha bsgyur tsam mdzad/ srom rdzing khar ja zhus/ gra ma lung du gsol tsha/ ga ra bkra shis dar rgyas kyi drag yur bzhugs/
sang nyin tho rengs zhong pa la rtser lha bsang rgyas pa'i skabs kha ba cung zad 'tshubs shing / dpon slob kun grang ngar 'dar zhum can dang / lhag par rje nyid snyun
tshul de ltar lags na'ang bdag gzhan brje ba'i byang sems kho nas dus 'da' bar mdzad pa ni rje de'i khyad par gyi chos so/ /de nas dgon rgyas dang tsha rong du byon 'phral
dkar spro'i dga' ston la longs spyad nas/ byang ri'i lha khang gnas gzigs thog skye dgu mtha' yas pa zhig gi gtsug tu phyag gser gyi 'khor lo ngal bso mdzad pa nas bzung
yul gru mtha' las su skye bo mtha' yas par byin gyis rlob pa'i tshe rje nyid kyi bsod nams kyi mthus sems can thams cad sdig spong dge la gnas pa byang chub sems dpa'i
thugs smon dang bcas spyan phyed btsum gyis spyan chab 'khrugs bzhin du 'khor ba par nges 'byung gting nas 'khrungs pa'i mdzad pa ni/ kun dang thun mong du bdag gis kyang
rtogs pa de ltar lags/ der ma

zad sems can ngag dig can dang / mig rna ba/ sna sogs nad can/ rma shu 'thor sogs kyis gtses pa rnams gzigs tshe/ nad pa de drag gzhan che chung ji ltar yang kun la btang snyoms
chen po'i sgo nas khyod rang dbang po sogs na ba de dang de ston cig gsungs te ljags sngags mdzad pa'i tshe/ de'i gnas der zhal mchus reg kyang srid zhi mnyam gzigs
kyi brdar gtsang rme'i thugs rtog ye mi gnang bar/ kho la phan na nga la rtog pa med/ ces yang yang gsungs/ dbul po ngan ngon can dag gzigs tshe nga khri mthon por zas gos
gya nom par longs spyod pa 'di ltar na/ kho snying rje gsungs nas zas gos kyis tshims par mdzad pa sogs 'phags chen byang chub sems dpa'i spyod pa bla na med pas rnam
kun 'da' bar mdzad pa kun gyi spyod yul du gyur pa las gzhan pa'i gzhan don rjes chags kyi mdzad pa bem por ston rgyu ci zhig dgos/ gang ltar rje nyid kyi bka' bzhin 'jam
mgon sku mched dang rje btsun drung bcas nas tsha rong pa'i gnas khang steng 'og la me tog gi char phab/ de nas lhun rtse mkhan pos chibs bsus te lhun rtser phebs 'phral
'dus tshogs nas zhabs brtan thog mkhan rin po ches mdo rgyud kyi lung dang 'brel ba'i zhal bzhes zhus pa nas bzung / dgon sde phal cher du de bzhin bcas/ maNDal gyis gtsos
pa'i dngos 'bul gya nom pa dgyes bzhes kyis/ gnas gzigs dang / rgya mdud du bzhugs/ de nas gnas sa la sgang pa'i 'khris su bzhugs pa'i tshe gzhis rdzong khang brag dang
sna dkar ba gnyis nas phebs bsu gra sgrig yang dag dang / gangs can gnas gzigs dus lha mo'i bla mtsho yin zer ba'i rdzing klong der mtsho rdzas zhus don phran bu'ang gnang
zhing / khong tshos dkar spro dngos 'bul sogs legs lam yang dag dang / gsol dpon chen mo'i sku tshab pa dge slong de'i dbu gtsug cung zad 'phar ba zhig yod pas/ rje nyid
nas dge slong gtsug tor can/ zhes thugs mnyes

nyams dang bcas lcags rir skye dgu mang por phyag dbang blo kha rdzogs par stsal nas/ ha cang mi ring ba'i sar ngor khag gi dpon g.yog rnams nas chibs bsus snar thang du phebs
te spyi sger gyi re skong dang / sang snga char zhal ngo gzhan rnams nas snar thang gnas gzigs mdzad rjes phebs te/ bla brang bkra shis lhun po dang nye ba'i sa nas rtse
drung lung pa shar pa dang / la mo chu skor ba sogs brgyad tsam zhig dang / kha che tshong dpon yul lha pa sogs nas chibs bsus/ pho brang gi sku mdun du phyag 'bul mdzad
de gzhis rtses bzhugs sgar thog chibs bsu bas mtshon/ spyi sger nas mjal phyag mang ba dang / skye bo khri khrag du ma longs par dmangs phyag gis mtshon/ gar phebs kyi
sar tal mar mdzad pa dang / so sos chibs bsu skyel/ gsol ston dngos 'bul sogs dang / mchog gsum rten gyi drung du mchod 'bul snyan shal/ spyi bye'i bstan pa thugs bcangs
kyis bstan de 'dzin bcas rgyas pa'i thugs smon/ rab tu gnas pa'i me tog 'thor gnang / dge 'dun bsnyen bkur/ ngan slong sbyin gtong sogs ni brjod kyis mi lang bas mang bas
'jigs te rgyas par ma spros shing / rje nyid kyi bka' las/ da lo spyi sgos nas sngar dang mi 'dra ba'i bdag rkyen tshang mas mdzad byung / zhes gsungs/ de skabs thams
cad mkhyen gzigs chen po ni rgya nag tu chibs sgyur gyi dus dang / sku tshab lde phyung pa nas mtshams zhu dang / bla brang gzhung nas zur gsos gyi bdag rkyen sngar lam las
mi 'gong bar stsal/ gser can du spyi sger re skong rnams mdzad rjes/ phebs gru bde mur rtse gdong pa'i thab bsu dang bcas sle phu pa'i steng khang du bzhugs tshe'ang /
gtsang mda' pad kyis mtshon spyi sger mang por byin rlabs kyi zil dngar phab/ de nas rtse gdong du zhag bcu gnyis skabs chos sde dang rin sgad dge 'dun/ rtse sprul

dpon g.yog /thob rgyal gru tshang pa/ ri gdong pa sogs la phur dbang stod las dang / smad las mda' pad sku ngo zung la tshe dbang / smyung gnas pa rnams la ma Ni'i bzlas lung
/ rtse ban sogs la gur drag /g.yul sa shar du skya ser mang por khrom dbang / zhal ngo gzhan rnams kyis gye re rnam rtse sogs gnas gzigs mdzad/ de'i tshe rje nyid ches
cher snyun tshul gyis gzhan gyis gdan 'dren dgos pa'i skabs de ltar na/ mdzod 'dzin sogs nas rang re'i gdan sa 'dir sku khams rim dngas par bzhugs na legs tshul sogs phyi
nang gsang ba'i gsung mchid du ma snyan du phul bas/ bka' las/ rang re gdan sa nas 'thon skabs kho bo da lam nad bab lci mo 'di ltar mchis rung / gdung sku mched kyi dbu
'don la nges par 'gro ba'i dam bca' de bzhin dang / mchog gsum la mchod cing bsnyen bkur/ gnas khyad par can rnams bskor zhing de dag gi me btsa' gso ba/ tha na mu to ba
sprang po yan gyi sems can la phan sems dang bcas/ nyin mtshan g.yel med mgo la me shor ba lta bu'i brtson 'grus 'di kho bo rang gi dam bca' yin pas/ da dung dus las yol
med byed pas/ khyed rang tsho sems las mi dgos/ rim dwangs yong zhes gsungs nas snyun tshul gyi ngal ba khyad du bsad de nyin mtshan g.yel med lta bur 'gro don kho nar/
brtson 'grus kyi phar phyin rdzogs pa'i thabs chos rgyal nor bu bzang po'i rnam thar la 'gran bzod pa ni rje de nyid la rnam pa kun tu mnga' 'o/ /de nas bzung phebs 'phyang
la rtag par phebs te snum rir bzhugs/ /nya mor gsol tsha dang se shing khar bzhugs/ sne bzhir gsol tsha dang zhang pa brag gdong du bzhugs dus 'bras skyed 'dus spyi nas
zhabs brtan gsol 'debs kyis mtshon/ spyi sger la mjal phyag bkag med du mdzad pa ni de skabs rnam pa kun tu'o/ /zhal ngo byings rnams

'bras skyed la'ang phebs/ de nas rin spungs su rdzong dpon sogs la tshe dbang lcags sdong ma dang / rta mgrin skyer sgang rjes gnang dang / rong byams chen du lam 'bras mgon
rkyang dang 'byung 'dul gyi rjes gnang / de nas mkhar tshor bzhugs/ sang nyin ngur smrig dang nye bar sa chen dang yum gyi phyag rjes pha bong la mchis par khrus gsol rab
gnas dus rje nyid kyis nam mkhar gzigs pas brtse ba chen po mngon gsum du byon byung gsungs/ ngur smrig g.yon 'gram gyi pha bong la sa chen gyis sku 'brum bzhes dus byung
ba'i sku rjes la'ang khrus gsol dang / ram par bzhugs/ sang sku 'bum du gsol tsha dang bsil du bzhugs/ de nas dpal de dang phan la rtsa/ sang nyin snga mor phebs nas
gam pa la rtser lha bsang rgyas pa dang / byang thang du bzhugs/ de'i sang phebs gru 'thon stag khu spe dang / de nas spos te skyed tshal du zhag 'ga' bzhugs shing khrom
dbang / gnas bcu'i rjes gnang sogs chos bka' dang spyi sger re skong mtha' yas pa zhig stsal zhing / der rje nyid kyi sku la dwangs bskyed bzhes pa'i 'go zug cing / gzim
chung der brtson 'grus mthar phyin yang rtse zhes pa'i sgo yig kyang thugs dges pa'i dbyings nas mdzad par dpags na brtson 'grus kyi phar phyin gnas der rdzogs tshul bstan
pa gdon mi za'o/ /de nas stag khur khrom dbang / chu shur gsol tshe'i thog thar pa gling pa sogs spyi sger mang po'i re skong dang / gsal byed rdor gling du bzhugs thog
sne shan pa dang dpal ldan bkra shis gdang / gong sa mchog nas mnyes spro le tshan gsum/ mtsham dar legs pa gsum/ khri chen bka' shag bcas nas kyang lha'i reg bya dkon mchog
gi grangs ldan re bcas thog mar dge ba'i gzigs bskyangs dang / de nas shel grong gsar gling nas gsol ston dang gnam du gsol tsha'i thog /yar klungs mchog sprul rin po

che dang zhal rgyas/ snye thang brag sna 'phags sder klong rdol bla ma sogs la rnam rgyal gyi rjes gnang dang / khrom dbang / bkra shis sgang du bzhugs nas sang nyin stod lung
mdar gsol tsha/ gsol tshigs sgang du dbu gur thabs su bcas sngon 'gro'i rtse mgron byings ba sogs rtse drung bcu skor/ khri chen mchog nas spos 'dzin pa sogs dang / bka'
shag nas gnyer tshang pa rdo rje sogs skya gras kyang gong mtshungs tsam nas chibs bsu lcang can du dbo zla'i nyer bzhir phebs pa nas/ lha sar zla ba phyed gnyis bzhugs/
gung dpon g.yog sde dge lcam zung sogs la sgrol dkar rjes gnang / rtse mgron bka' bcu lung rig /mchod dpon mkhan po/ /bka' mgron bya tshang ba sogs sger mjal grangs mang
dang / de nas rje nyid stod lung sman chab tu tshes nyer dgur byon 'phral rnam 'joms khrus bcas sngon 'gro'i chab zhugs mdzad ma thag nas sku khams rim dwangs yar zla'i
rjes 'gror mdzad/ chab zhag bdun gyi ring la nyin ltar sengge sgra/ chab klu/ lha bsangs rnams gnas des mtshon snod bcud kun la legs tshogs spel bar gnang nas/ dgon chu
bzang du grub rgyal ma dang / bla ma zhi khro/ phyag rdor gtum po'i rjes gnang bcas dang / sdings dkar khrom dbang rnam sras ser chen/ lam 'bras kyi mgon rkyang / phyag
rdor gos sngon can rnams so so'i re skong du stsal nas/ dngos grub sdings su rab gnas lha bsangs/ khrom dbang rnams dang / khong tshos bal po a su'i thod pa sogs byin rten
grangs mang zhig gzigs phul/ de nas rang re'i zhal ngo rnams dang / rtse shod kyi mgron gnyer sogs nas chibs bsus lcang can du phebs/ tshes bcur 'byor phyag dang / bcu
gnyis la mjal phyag dngos gzhi dang gong sa mchog nas tshe bka' dang khri chen nas phyag rdor 'khor chen yang gsan cing / gru 'dzin du phebs skabs de ring rgan bus

rta rtsal ngom rgyu yin pas ltos shig gsungs nas/ rdo skas ring mo de na yar chibs pa'i rmig pas rdo la 'thabs pa'i me stag 'phro bzhin pa dang bcas phebs skabs chibs pas rdo
la rmig rjes bzhag pa sogs ngo mtshar mang du gleng / sa ga'i tshes gcig la phebs phyag /de dag gi bar skabs su gser gdung gsar rnying gi drung du mchod 'bul dang / mchod
spyad ngo mtshar can yang sbyor 'jags gnang / gzhan yang phyi nang gi rten ji snyed par phyag mchod bsnyen bkur thugs smon gyi mtshams sbyor/ gong sa mchog gi bka' bzhin
jo bo rin po che'i sku mdun kye rdo rje la brten pa'i rab gnas rgyas pa sbyin sreg bcas dang / lha sa bla brang / ra mo che/ klu'i pho brang rnams su sengge sgra/ chab
klu/ bstan rgyas gling du kye rdo rje la brten pa'i rab gnas sgrub zhag gsum par phyi bskor du me tog 'thor gnang / sems dpa' rin po ches zhus ngor mkha' spyod ma'i byin
rlabs kyi tshe bdud rtsir ba~M yig rang byon du 'khrungs/ sde dge'i lcam zung sogs la lcags sdong ma'i tshe dbang / grwa tshang la grub rgyal tshe dbang ljags lung phon
chen/ lcang lo can du phur pa'i zhi ba'i sbyin sreg /mkha' spyod ma'i byin rlabs/ tshe dbang / tshogs bdag dang / phyag rdor dregs pa kun 'dul/ so 'brang rjes gnang / skye
bo khri phrag du mar khrom dbang / gzhan yang gzhis sde rme ru sogs su'ang khrom dbang thog che btsan phal cher nang dbang gras su bzhugs/ phur lcog dang sems dpa' sprul
sku/ rje drung a khu lags/ sku bcar mkhan po/ bka'i dgung blon chu mig /dza sag /dga' bzhi gung gi sras/ drung yig zung / mchod dpon/ mgron gnyer byings ltag /rtsa gnyer/
chibs dpon/ mda' dpon g.yu thog /sgrum rje/ khri chen gsol dpon sogs kyis mtshon

che phra spyi sger nas mjal phyag legs skyes sogs ni bgrang ba las 'das shing / khong 'ga' zhig la rnal 'byor ma'i byin rlabs dang / bde mchog nag po pa'i dbang / rig byed
ma'i rjes gnang / tshe dbang sogs kyis thugs 'dod kyi re ba skong bar mdzad/ bka' blon thon pas gdan 'dren dus rgya am pas thong si mngags te mtshams zhu sogs kyang bstar/
gzhan yang zhu ba po sna tshogs kyi ngor/ khro bcu/ sgrol dkar/ sgrol ljang ljags lung sogs dang / che gnyan de rnams kyis thog drangs rnam pa kun tu chos kyi gnad go ba
rnams la chos kyi de nyid/ las byed sne mo ba rnams la las byed de dang mthun pa'i gtam/ tshong pa rnams la tshong sogs gang la gang 'dul gyi thabs lam bzang pos bstan
'gro'i bde skyid spel gnang dang / bka' rtsom gnang ba/ thugs dam 'od gsal du 'khrungs pa/ phyi nang gsang ba'i lung / grub pa'i sa la zhugs pa'i rtags sogs mtha' yas so/
/sa ga'i tshes dgur lha sa nas chibs kha sgyur te/ yer par gnas gzigs bco brgyad tsam yod skad nas phal cher la zhabs bskyod/ de'i tshe dril bu phug par klu dbang bsrungs
pa'i sku gsar bskrun mdzad rgyu'i bka' grol/ de nas 'brom stod du gsung bskang smin rgyas bcas bzhugs/ nang pa mgar grong pa'i thog kha dang glang thang du yang lha bsangs/
khrom dbang / phyi skor la me tog /na lendrar bzhugs zhag drug dang phur dbang tshar gsum/ drag po sgrol dbang/ lam dbang / rnam bir rjes gnang / kye rdor rnam bshad
gsang sngags mdzes rgyan dang / ljags bsgrigs 'od zer dri med ljags lung / gzim 'og tu kye rdor rab gnas sgrub gnang gis/ phyi skor la me char nyil zhing / der 'jam dbyangs
dmar ser rjes gnang dang / sdom gsum rab dbye'i ljags lung / gzim 'og tu sme nag rjes gnang dang rong ston gyi gsung 'ga' zhig gi ljags lung / dpal ldan rtser

gsung bskang rgyas pa sogs bstan 'gro'i mdzad sgo rnams zin nas chibs bsgyur gyi nyin bco brgyad du gnang sbyin byin rten sogs mang po dang kye rdor rnam bshad/ rab brtan ma'i
zhal 'bag zho phye las sbrus pa'i gsol ba rnams gnang nas 'di gsum sku gsung thugs rten gyis slar 'dir nged rang thengs gcig sleb yong ngo / /zhes bka' stsal nas phebs
te lhun grub rdzong mdun du bzhugs shing / rdzong rtser rgyal khams bde thabs la ched du dgongs pa'i lha bsangs bcas mdzad nas/ shar sum mdor bzhugs/ chag la'i rtser yang
gong bzhin lha bsangs thog rje nyid la gzigs snang ngo mtshar can yang 'khrungs/ stag lung du grub rgyal tshe dbang zhig stsal nas gnas gzigs dang phun mdor bzhugs/ sang
nyin ko bar 'thon byang ra sgreng dang nye bar gsang ye'i pho brang du thab bsu dang bcas/ ra sgreng du phebs te jo bo rjes rgya gar nas gdan drangs pa'i 'jam pa'i rdo
rje'i sku drung du de'i sgrub mchod rgyas pa/ gnas ngo mtshar can de'i shug khrod nas phyi bskor la me char phab ste skye dgu de dag gi gtsug tu phyag gser gyi 'khor lo
ngal bsos te bzhugs sgar du phebs/ de'i sang gsang ye'i pho brang du mkha' spyod ma'i sgrub mchod/ ra sgreng gi gnas tshang yin khul bcom mda' dang / ko bar 'thon a dkar
sum mdo dang / 'bar tshag /nyi ma tshal/ ki ra thang rnams su bzhugs zhag re dang / gter sgrom chu tshan zhag lnga chab bdugs bcas phebs 'phral rnam 'joms dang / nyin ltar
lha bsangs rgyas pa/ chab klu/ tshe chog rnams dang / snron zla'i tshes gcig la lha mo gsol mchod kyi gsung bskang yang der mdzad nas/ phebs lam 'bri gung mthil gnas gzigs
dang grog sna zangs khar bzhugs/ de nas 'bri gung spro khang yang ri sgar du bzhugs/ de nas klong chen rab 'byams pa'i gdan sa zhwa lha khang du gza' dang dam can par
gtor bsngo bcas mdzad

nas/ dbu ru bka' tshal du bzhugs te/ klu mal dro gzi byin gyi pho brang mdun du ma 'ongs par skye 'gro rnams klu gza' rgyal gsum gyis 'joms par gsung yod pa'i lo rgyus stsol
ba dang bcas/ sengge sgra/ chab klu bcas smin rgyas bstan 'gro'i bde thabs su gnang nas phyed dkar du phebs te/ 'dus tshogs la rnam sras ser chen dang 'jam dbyangs dmar
ser rjes gnang stsal nas/ rim gyis mal dro gong dkar gyi rdor legs mgon khang sogs mjal zhing rgya ma sgrub rnying du bzhugs te/ zhabs brtan bskang ba sogs kyi lung dang
/ tshe dbang sogs stsal zhing / khri khar du tshe chog /kun rig /rnam 'joms byabs khrus bcas dang / de nas la mor bzhugs nas ko bar 'thon/ lo sems dpa' rin po ches chibs
bsus te lo dgon du zhag drug bzhugs/ gur drag /gshed dmar dbang / dkar bdud rjes gnang / bskang ba'i ljags lung sogs stsal/ phan tshun nas 'chams gzigs dang / kye rdor zhi
ba'i sbyin sreg /phyi bskor la rab tu gnas pa sogs mdzad nas gtsang thog tu bzhugs/ sang nyin ri bo dge ldan gnas gzigs thog sme brtsegs kyi khrus dang / grwa dmangs la
phyag dbang / rje rin po che chos dbyings su mnal sa yin zer ba'i mdar spyi sger gyi mjal phyag sogs grub ste tshal bde chen du bzhugs/ de nas tshal gung thang du khrom
dbang dang bla ma zhi khro'i dbang / 'bum mo cher phyag nas bcas dang / bde chen gnas gzigs rnams grub nas chang tshul du bzhugs/ tshes nyi shu'i nam phyed tsam la chibs
bsgyur te dgod kha la'i rtser nam langs phebs 'phral/ lha bsang rgyas pa stsal nas sngas 'gor bzhugs/ sang nyin g.ya' ma lung gnas gzigs dang bcas bsam yas su zhag bcu bdun
bzhugs ring mgon khang dang / lcog gnyis su rtag par gsung bskang dang / spyi sger

nas mjal phyag /'chams gzigs/ ljags lung / chos skyong sku phebs/ bka' rtsom dang gsung brtag /bsam yas dang 'chims phu'i gnas gzigs mtha' dag /rab tu gnas pa'i me tog 'bul
ba/ de dag gi snga phyi bar gsum du zhal bkod che phra rnams dang / srod dang tho rengs mtshan gung sogs su phur dbang cha drug /bde mchog lU nag gi dbang cha drug re/ grwa
sum brgya skor la rta mgrin yang gsang gi dbang / rjes gnang sogs ni bgrang ba las 'das shing / mchims phuu gnas gzigs skabs rje nyid la klu 'dul phug tu 'tsho rgyal
gyi zhal gzigs te lung bstan zhig byung gsung ba las/ 'di byung bka' ma grol/ lcog tu phyi nang gsang ba'i rten 'dzugs kyi tshe rje nyid kyi 'od gsal du/ chos skyong chen
po byon nas yon tan gyi rten de la lhag par dgyes nyams kyis 'di phye mar gyis bkang dgos gsung ba bzhin dang sdig khrab la bzo skyong yang mdzad pa sogs gnas der bstan
'gro'i legs spel rnams rim grub kyis/ brag kha rdzong mdun bzhugs sgar du bco brgyad sku mched/ bsam yas mkhan po sogs la lam dbang / lam zab phyi nang / bir bsrung phyi
nang sogs dang / 'on khri smon mgon khang du gsung bskang dang rab gnas/ de nas rgyal sras rin po ches chibs bsus 'on chos sdings su zhag bzhi bzhugs/ rgyal sras sogs la
rnal 'byor ma'i byin rlabs dang / sku rkyang la rig byed ma ngor lugs thun mong ma yin pa'i rjes gnang / zhal bsnyen dus bcas dang / tshur yang 'jam dbyangs chos skor gyi
byin rlabs dang / las gshin phyi nang gsang gsum zhu bar mdzad/ gnas der rab gnas rgyas pa'i thog phyi bskor la phyag nas/ rmor chen rin po che'i bzhugs gnas rgod tshang
du gsung bskang bla mchod/ lha bsangs/ sme brtsegs dang de'i grib glud/ sha brgya zan brgya/ brgya bzhi rnams bod khams

bde ba'i thugs bskyed can du ban tshang pa'i 'khor tshogs bcas kyis mdzad nas phebs lam du khrom dbang dang / brag kha rdzong mdun du bzhugs/ de nas rtse thang 'bras gling
du lha bsangs/ khro bcu'i rjes gnang tshar gsum/ ljags lung phon chen khrom dbang bcas dang / dga' ldan bkra shis chos 'khor dang lnga mchod la'ang phebs/ bsam gtan gling
gi kye rdor ba spu ma sogs gzigs te khra 'brug tu sengge sgra/ chab klu/ kye rdor rab gnas zhi ba'i sbyin sreg bcas dang / yum bu bla mkhar du mchod 'bul sogs mdzad nas/
bkra shis chos sder zhag bcu gnyis bzhugs shing / kye rdor/ bde mchog /gsang 'dus/ phur pa/ mgon po rnams kyi rab gnas/ mgon po'i zhi ba'i sbyin sreg bcas dang / kye rdor
dang kun rig dbang cha bzhi re/ mgon khang chen mor dus gtor/ sgrol dkar/ rnam rgyal/ rnam 'joms/ 'byung 'dul/ sengge sgra/ sme nag /sgrol ma nyer gcig rnams kyi rjes gnang
dang / lung mtha' yas pa/ rnam sras khang du rnam sras kyi bskang ba/ sku brnyan rnams la na bza' gsar sgron dang / 'on rgod tshang du gnang rgyu'i sku rnams phebs skyel
ba bkas 'doms pa sogs/ bsten mkhas kyi mdzad sgo rnams grub nas shel brag tu gur drag dang / gnam gang gi dus gtor mdzad rjes btsan thang du lha bsangs rgyas pa dang
/ de nas bye tshogs su lha bsangs rgyas pa/ lcog tu gsung bskang / chos skyong sku phebs thog zhal ngo so sor sku sprul pa mchog gi lung bstan dang / der kye rdor rgyu dbang
cha bzhi/ sgrol ma nyer gcig gi rjes gnang / rab gnas/ ljags lung sogs rgya cher stsal nas smin gling mkhan rin po ches chibs bsus/ smin gling du bdun phrag gcig bzhugs/
mkhan rin po cher dgongs 'dus sogs dbang byin rlabs lung phon mi chung tsam gsan cing / phar yang bla ma zhi khro'i tshe dbang

sogs stsal/ der tshes bcu'i thog 'dus tshogs kyi dbur phebs/ 'chams gzigs gnas gzigs sogs grub nas/ bye tshogs su byon te 'gro don rgya cher mdzad/ de nas gra thang du rdo
rje phur pa'i sbyin sregs rgyas pa dang / gsang 'dus dang kun rig gi dbang cha kha shas/ mkha' spyod ma'i byin rlabs/ phyag rdor khang brtsegs dang zhang blon gyi rjes gnang
/ sgar chen rin po che'i gdan sa dpal rab tu gsung bskang gsol 'debs sogs dang nyams gso gsar bskrun gyi bka' 'doms/ byams gling du kye rdor rab gnas/ gzhan yang ljags
lung phon chen khrom dbang sogs stsal nas gdung phud chos 'khor du kye rdor dbang cha drug dang / de'i rab gnas zhi ba'i sbyin sreg bcas/ mgon khang gtor spod/ gnas bcu/
phyag rdor u tsarya/ bcu gcig zhal/ gang blo ma/ gur drag dang khrom dbang sogs re skong rnams kyis dus 'das rjes/ ra ba smad du bde mchog nag po pa dang / kun rig dbang
cha bzhi/ lcog tu lha bsang rgyas pa/ 'byung 'dul/ spyan gzigs gtso 'khor gsum/ ri khrod ma/ sgrol dkar/ dzam ser nag rnams kyi rjes gnang / chu 'gram du kye rdor rab gnas
thog chu rags mgo mjug la me char nyil ba/ dus gtor khrom dbang sogs dang / de nas rnam rab tu lha bsang rgyas pa/ kun rig dbang cha lnga/ sgrol ma nyer gcig gi rjes
gnang tshar lnga dang / spyan gzigs/ sgrol dkar rjes gnang / kye rdor rab gnas sbyin sreg /rgyal po rnam gsum sku phebs/ sngar gyi gtor rnying spo gnang dang lcog tu gsar
'dzugs shig kyang gnang / khrom dbang sogs dang / rngog bsod nams bstan 'dzin gyi gdung rten/ dud sol ma bcas gnas gzigs dus dud sol ma'i sgos kyi gtor chog kyang gnang
zhing / de nas jo phug gnas gzigs dang gong dkar rdo rje gdan du zhag nyer gcig

bzhugs ring yang / nyin mtshan khor mo yug tu bstan 'gro'i legs spel 'ba' zhig gis dus 'da' bar mdzad pa las/ gtso che ba rnams smos na/ skya ser mang por dbu ma lugs kyi sems
bskyed/ rta mgrin yang gsang / khrom dbang rnams dang / phur dbang rab gnas thog phyi skor la me tog nyil ba/ gzhan yang yongs 'dzin dam pa rnams la chos gsan pa/ 'ga'
zhig la bla ma rin 'byung / tshar gsum khug pa/ lam sbas bshad/ mkha' spyod ma'i byin rlabs dang / de'i 'khrid/ dmar po skor gsum gyi be'u bum lung / de'i rjes gnang sogs
rjes gnang grangs mang / ljags lung yang de bzhin/ bshad sgrub gling / sku gnyer grwa tshang / bde chen chos 'khor rnams la'ang zhabs kyis bcags pa/ bstan srung rgya mtshor
rgyal bstan rin po che spyi bye brag rgyas pa'i phrin las 'chol ba/ mdor na ya mtha' bla ma dge ba'i bshes gnyen nas ma mtha' sprang po'i bar gyi re 'dod skong ba'i
dam bca' las g.yel ba nam yang rje dam pa der mi mnga' zhing / de'i tshe sne shan pa dpal ldan bkra shis la byin rten grangs mang / bdog pa'i dngos po gya nom pa bcas stsal
nas rang gnas su mngags/ de nas ta ra phur bzhugs dus bshad sgrub gling sku rten par sku phebs thog da bzod mngon du gyur pa'i lung bstan yang stsal/ sang nyin ta phul
rtser snod bcud spyi bye'i bde thabs la ched du dgongs pa'i lha bsangs dang bzhugs tshong khang da mar/ de'i sang nam phyed tsam la phebs lam shin tu rtsub par nam 'og
tu byon pas/ rgyus yod rnams kyi gleng mor rgyun du ni mi rengs yang mi thar ba lta bur mchis/ da lam dpon g.yog kun nam phyed she mun gyi dus su bde bar phebs pa las gzhan
pa'i rdzu 'phrul lhag tu mi dgos 'dra/ zhes sgrogs par gyur pa'ang don gnas kyi tshig yin lags/ de nas sga 'dra chu tshan dang nye bar rje nyid phebs

'phyang thog 'od gsal du 'khrungs skabs 'di ltar gsungs te/ khrums zla'i nyer bdun la mgyogs 'phyang thog 'don pa byed mur shul lam bgrod pas gnyid gzir re ba zhig byung bar/
rmi lam du byang phyogs nas btsun ma 'dra mo zhig gis/ sga 'dra'i gzhi bdag bsdad med pas res shig la shog gsung pa'i yi ge bri rogs mdzod/ zer bar/ nub phyogs nas bud
med dar yol dpral g.yu can kha shin tu che ba gdangs pa zhig thal mo sbyar nas mgo gug gug byed pa shar bas/ khyed rang gzhi bdag su 'dra zhig yin na'ang / sga 'dra chu
tshan dang nged la las 'brel yod pa zhig ni cis kyang yin 'dug rtags/ lo kha shas nas tshoms dkyil na chu tshan yod pa zhig bdugs pa rmi ltas shar ba mngon sum myong ba yin
'dug /ces gsungs shing / de'i ka ba lho ma bdag 'dzin mdzad/ cha bzhag lnga dang der yang lha bsangs rgyas pa dang / rjes gnang kha shas bsam mkhan sogs la stsal nas zangs
khrod du bzhugs/ de nas ri bo brag tu bzhugs dus khrom dbang dang / sang nyin snga bar dga' ldan ri khrod dang gling rdzong sogs brgyud/ stag lung du phur pa'i sbyin
sreg /dkar bdud rjes gnang tshar bzhi/ zhal bsnyen dus dang / tshe sgrub kha rag par gnang 'phral khong mig gsal du song ba sogs byin rlabs zhugs rtags gsal bar byung /
gzhan yang kye rdor rab gnas/ lha brgyad dang zangs gri can gyi rjes gnang tshar kha shas/ gying lnga gza' gdong dang tshe'i rdzong chung sogs chos bka' rgya cher stsal zhing
/ rdzong lha dbang rab brtan gling dang / gsang sngags chos 'khor gling sogs la'ang zhabs kyis bcags nas/ bsam sdings su phebs lam thog dus mchod bla brang pa'i gdung
rabs la gsol 'debs thugs la glo bur du shar ba dang / bsam sdings su phebs 'phral rje btsun sku zhabs kyi dpe khrod nas pod gcig bzhes pa gdung rabs chen mo phyag thebs
bcas ma 'ongs pa'i la nye'i rten

'brel gang yin mngon du 'gyur ro gsungs nas dus mchod bla brang gdung rabs sger la gsol 'debs kyang bka' rtsom dang / der lha bsangs/ rdo rje phag mor tshe dpag lha dgu dang
byings la khrom dbang / gzhan yang phag mor lha brgyad dang zhal bsnyen dus rjes gnang dang / tshur yang chos bka' phran bu gsan/ de nas sna dkar rtse'i mgon khang du gsung
bskang dang / mi sde spyis zhus gtor 'dzugs kyang gnang nas srin lag tu bzhugs/ sang nyin kha ro lar lha bsangs dang gnod sbyin rnam gnyis gsol mchod bcas mdzad cing
ra lung chu mdo'i rgya mon khar bzhugs nas ra lung gnas gzigs dang sne bzhir phebs/ au rgyan yang zab gling du kye rdor rab gnas dang / khong dpon g.yog la phag mo skor
gsum gyi byin rlabs rjes gnang dang / 'dod rgyal rjes gnang yang stsal zhing / tshur yang chos bka' phran bu gsan/ de nas rgyal rtse gur par lha bsangs/ rta mgrin yang gsang
/ phur dbang grangs mang / khrom dbang / rjes gnang dang lung phon chen/ rdzong rtser lha bsangs/ brtse chen mgon khang du gsung bskang / 'chams gzigs gnas gzigs sogs
spyi bye'i mdzad sgo rnams grub nas/ brtse chen gnas gzigs dang / 'brong rtser lha bsangs/ byad 'grol/ sengge gdon 'grol/ 'jam dbyangs dmar ser dang / lha chen srog gtad/
chab klu/ gur drag dang tshe dbang / khrom dbang / rab gnas sogs re skong rnams tshar phyin nas gnas gsar rgyal khang brgyud/ 'bras khud du sme brtsegs kyi khrus gnang
nas skyid sbug tu phebs te phyag nas dang / sang nyin nas skyin mkhar chab bdugs zhag lnga/ de nas bar tshor lha bsangs/ ku ru kulle lha lnga'i dbang / khrom dbang / mngon
dga' gnas gzigs dang / rab gnas/ 'byung 'dul rjes gnang sogs mdzad nas/ bde ba can du kye rdor rgyu dbang tshar bzhi/ khrom dbang rjes gnang sogs

mang du mdzad cing / lhas sdings su rab gnas/ zhi ba'i sbyin sreg /khrom dbang / lha brgyad rjes gnang sogs gnang ste pa nam rdzong brgyud/ dga' sdong dgon par bzhugs te gnas
gzigs khrom dbang / lha bsangs sogs gnang / de nas yul lha ba'i nang du zhabs kyis bcags nas/ pad tshal du rab gnas/ lha bsangs/ byad 'grol sogs mang du mdzad de zha lur
byon/ gling bskor la me char nyil ba tshogs yongs la dbu ma lugs kyi sems bskyed/ 'jam dbyangs dmar ser dang rnam sras mdung dmar can gyi rjes gnang / lung sogs phon chen
dang / gnas gzigs sogs don yod kyi mdzad sgo rnams tshar phyin nas/ ri sbug brgyud/ la rtser lha bsangs bcas ngor du bdun phrag gcig bzhugs ring gsang ba'i mgon khang
du gsung bskang / tshogs yongs la dbu ma lugs kyi sems bskyed/ tshe dpag med sprul sku/ sman bla/ gnas bcu sogs kyi rjes gnang dang / sdom gsum kha skong dang ngor gdan
rabs ljags lung / khrom dbang rnams dang / klu sdings su tshe dpag med sprul sku/ sgrol dkar/ rnam rgyal rjes gnang bcas dang / khang gsar du bla ma zhi khro/ thar rtser
rab gnas bla mchod sogs mtha' yas pa'i mdzad sgo rnams tshar phyin nas/ sred rgod du bzhugs te/ klu sdings sku gshegs kyi dgongs rdzogs mkha' spyod ma'i sgrub mchod mdzad
pa nas bzung zhe dgu nam rdzogs bar du bka' drin che/ de nas dge sdings su khrom dbang / rab gnas/ lha bsangs/ Da Dir yang khrom dbang ma gtogs de bzhin/ de nas dmigs su
sbyin sreg rab gnas/ mtha' bskor du me char nyil ba sogs dang / gra tshang par byad 'grol/ tshe dbang / gnas khang la phyag nas/ lha bsangs bcas mdzad nas bya gshongs su
byon te/ dbang lung rjes gnang gnas

gzigs/ rnam sras la gsung bskang / skye bo khri phrag du mar khrom dbang sogs rnam kun don yod kyi mdzad sgo rnams grub nas/ smin zla'i tshes lngar ram se lung du bzhugs/ tshes
drug la phu chen la rtser lha bsangs dang / de nas khams yul du gur dkar bsam grub pho brang nang / chibs bsu ba las chen pa zung gis thog drangs phyed gnyis brgya brgal
tsam la byin rlabs kyi zil dngar phab/ de nas a krol la rtser lha bsangs rgyas pa dang bcas rim phebs kyis/ chu kha ma'i steng du 'chams mgon rnams la snyan shal sgron
par mdzad de/ ser phreng dang gzhas sogs kyis sngun bsus/ gzhi thog pho brang du bde bar phebs te dga' ston gyi dpal la longs spyod par mdzad do/ /de'i sang tshoms chen
du legs ston rmad du byung bas dus 'das shing / de nas nyin bzhi mgon khang rnams la gtang rag dang / rtser lha bsangs rgyas pa dang bcas gzim chung mgon khang zung gi
gtor 'bul/ de nas rgyal dbang mchog tu 'bul rgyu'i zhal gyi 'khor lo dang chabs gcig 'jam mgon sku mched la'ang 'khor lo re stsol bar mdzad/ mgo zla'i tshes bzhi la mkhan
rin po che gsar pa khri phebs gnang rgyu'i gsum gyi tho rengs 'od gsal du/ mkhan gsar sbyin pa bkra shis dang gzhi thog rtser mjal bas/ rje'i gsung las/ 'o da lam mkhan
gsar la bu chung bgres pas legs so gyis gsungs 'di gnang byung gsung ba dang / nyid kyi sku hrag nas me long zhig gnang bar/ mkhan gsar nas 'di la tshigs bcad zhig rtsom
rogs zhu gsung bar/ rje rdo rje 'chang nas/ bde gshegs bstan pa'i lha lam rab yangs par/ /lung rtogs tsha zer rgyas pa'i dpal yon las/ /shes bya'i 'dab rgya 'dzum pa'i ze'u
'bru'i bcud/ /blo gsal bung ba'i sbrang rtsi dam par shog /gsung ba 'dra mo zhig 'thon song bas ma 'ongs pa'i rten 'brel zhig ni cis kyang yin 'dug /ces gsungs/ zla ba
de nang nas 'jam

mgon dpal ldan chos skyong 'di nyid lha mchog rdo rje gzhon nu'i ljags bsnyen la bzhugs pa'i skabs so/ /de dag gi don bsdu na/ dam pa chos kyi chol kha'i snod dang bcud/ /yangs
pa'i klong du kun bzang thugs bskyed kyi/ /chu 'dzin 'khrigs so dge mtshan gsang ba yi/ /byin rlabs zim char mi nyil gdeng ci zhig /chos kun bslu med rten 'brel che
ba yis/ /rang rang bde skyid sa bon smin pa'i 'bras/ /nyams dga'i glu gar 'khrol ba'i gzigs mo ru/ /ston gyi dpal mo'i lang tsho ngoms bzhin rgyud/ /mchog dman bar gsum mos
gus bang mdzod du/ /'brel tshad don ldan dpyid kyis phyur ro kye/ /'phags chen snying stobs brtson 'grus gces pa'i nor/ /bdag bzung nor bzang thugs bskyed las kyang brgal/
/gang zhig zhabs zung bskyod pas nor 'dzin steng / /bde skyid snum po'i me tog dgod byed na/ /rlabs chen spyod pa'i zer phreng g.yos pa'i mod/ /legs spel bstan 'gro'i
'dab stong cis mi grol/ /slar yang rigs lnga'i pho brang dga' ba'i tshal/ /ngo mtshar g.yur du za ba'i cho ga ni/ /lhun grub phrin las tshad med bla ma rje/ /rgyal kun
mkhyen brtse nus pa'i rang gzugs can/ /zhes kyang smras so// // ! dgung grangs nga gsum du byon pa lcags glang rgyal zla'i nang / rtsod dus 'gro ba rgyal sras gzhan gyis
'dul zhing du ma 'tshal ba'i mgon med yal bor rnams la lhag par brtse ba chen pos rjes su bzung ste/ dpag dka'i thugs bskyed smon lam bzhin thugs brtson chen pos myur du
mngon par mdzad pa bdag cag gi ston pa mnyam med shAkya'i rgyal po dang / rgyal sras thu bo dpal phyag na rdo rje/ rgyal ba'i nye gnas 'phags pa kun dga' bo/ bsil ljongs
mgon gcig padma 'byung gnas/ lo chen 'jig rten mig gyur bai ro tsa na/ grub rigs kun gyi gtsug rgyan rje btsun rin po che/ shes bya kun gzigs sa skya paNDi ta/ sngags 'chang
bdud kyi stobs

'phrog ngag dbang kun dga' rin chen/ de nyid slar yang rang rigs las grub pa'i brtul zhugs 'chang zhing / mnga' ris gtsang dbus khams sog mon 'brog kun la thugs rje che zhing
/ lhag par yar rgyab dpon sa'i gzhis ka dpal 'byor rab brtan char gtogs bcas gdul zhing du gzigs nas phyogs der gdan phab ste bstan 'gro'i don chen du mas rjes su bzung
mthar/ gzugs sku 'od gsal chos dbyings su bsdu bar mdzad pa'i rnam thar yang gdan sa der mdzad pa dpal sa skya pa chen po sgar chen mthu stobs dbang phyug rnams kyi snang
brnyan byin rlabs kyi gzi 'od 'bar ba gsar bskrun mchod tshogs dang bcas te/ sa phyogs de'i bde skyid la ched du dgongs pa'i thugs bskyed dang chabs gcig zangs ri gung
bkra shis rnam rgyal la phebs skabs bsu ba sogs legs lam gyi bka' 'doms dang bcas dpal rab tu stsal/ rta zla'i tshes gcig la bsam yas mi 'gyur lhun gyis grub pa'i lha lcog
tu rje nyid kyis gsar bskrun gnod sbyin tsi'u dmar po'i spu gsob la zhugs rang bzhes dang / dbo zla'i mjug nyi ma rgas nye zhig la'ang gang nas 'ongs cha med pa'i me phung
skad chen zhig 'thon nub dang byang phyogs su song ba'i sbir gtam mang du gleng ba sogs byung zhing / de'i nyi shur lha rdzong dgon gsar lu spe nor bu chos lung zhes/
sngon g.yag mi pham chos kyi bla ma'i dgon gnas gog po zhig la lhas rdzong pas nyams gso chos sde bcas btsugs shing / 'bru'i sngags 'chang bsod nams chos 'phel gdan 'dren
gyis chos kyi 'khor lo bskor ba dang / yang yang zhabs kyis bcags pa sogs kyi gnas de nyid na grwa rgyun dang / grwa sdod 'os gzhan ma mchis pas/ de nyid kyis sngar rgyun
bzhin dgon par 'khra bzung bgyis pa legs sam/ da tsam dgon pa bsdus shing rten mchod rnams sa skyar drangs te sbyor 'jags dang / dge rgyun rnams mo dgon rin chen sgar
du sbyar na ji ltar legs/

zhes bstan srung rgya mtshor brtag zhu mdzad pas bsdus na legs pa stsal ba bzhin du mdzad pa dang / gzhan yang 'brong rtse nas zhus pa'i klu nor gyi bum pa'ang mang du bsgrubs
gnang gis stsal zhing / de nas 'jam mgon zhal rnam pa gnyis kyis gtsos zhal ngo bzhi dang / yar klungs mchog sprul rin po che/ ngor bla brang khag gi zhabs drung rnams/
bco brgyad sku mched sogs sa lugs bstan 'dzin drag bsdus rnams gtsor smos gzhis byes nas don gnyer can mang du 'dus pa'i tshogs la/ zab rgyas chos kyi 'khor lo rgya cher
bskor ba'i sngon du/ rje rdo rje 'chang yab sras rnams nas bstan srung rgya mtshor phrin 'chol yang dag dang bcas nyi ma me bzhi'i 'grub sbyor nas dbu bzung / 'chi med
rnga sgra/ dri med rnam gnyis/ rigs gsum spyi/ mi 'khrugs pa/ gza' yum/ a ra pa tsa na lha lnga rnams kyi dbang dang / lung la sde dge'i par phud gong 'phros ga pa nas dbu
tshugs par mtshams su gang 'gro/ jo bo'i chos 'byung brgya rtsa/ rin spungs skor gsum/ bka' gdams skor/ dri med lha lnga'i chog khrigs rin chen bsam 'phel/ dri med cho
ga'i lag len khrigs chags ma/ dri med rnam gnyis cho ga zung 'brel/ 'od zer dri med dkyil chog lhan thabs dbang chog bcas mun sel nyin snang / de'i dkyil chog gi kha skong
/ dbang chog bdud rtsi'i chu rgyun/ de'i gzungs las gsungs pa'i mchod rten srog shing 'dzugs chog /mchod rten bzheng tshul/ thig rtsa/ srog shing brtan chog sogs chos
char bar med du bskor ba'i thog /nag zla'i nang lcang can gung nor bu phun tshogs nas pha drug kha rtar rnam rgyal sku 'bum gsar bzheng mdzad rgyu'i phyag len pa de dus kyi
dbu byed che sar/ sangs rgyas kyi 'phel gdung dbang po'i grangs ldan gyis mtshon ring bsrel rnam bzhi'i gzungs/ 'dod gsol sogs gang ci'i

bka' 'doms kyis brgyan te pha drug tu mngags/ gung 'di pas khong ming zhus dus bu 'byung bar thag gcod mdzad pa bzhin byung ba'i mdzad pa ngo mtshar ba yang yod cing / de nas
lha chen mkhan po chos bkra shis kyi dgongs rdzogs thub dbang gnas brtan bcu drug sbyin bdag hwa shang rgyal chen bzhi dang bcas par 'dod gsol zhus don bzhin kha'u'i sman
chab nas stsal/ rim gyis dam ye dbyer med kyi cho ga bsgrubs te/ shab sgo lnga'i ya gyal Da zhes thabs dang Di zhes shes rab mtshon pa'i dgon gnas su bzhugs su gsol ba'i
bka' grol/ de mtshams nas rje rdo rje 'chang chen po de nyid ni rgyal sras byang sems chen po'i rnam thar lhur bzhes g.yel med nas/ snga sor bud med sems ma dpa' mo zer
ba zhig gis bdag 'chi bdag gi zhags pas zin pa'i tshe nyid kyi thugs rjes zungs shig pa'i gsol btab bzhin/ de nyid lnga lam du song ba'i g.yu byur spos shel lha gos dri
med sogs 'byor bas/ de 'phral lha rdzas la dmigs yul gyis mtshon lnga lam pa kun dal 'byor gyi rten dang mjal ba'i 'dod gsol dang bcas rje btsun sgrol mar phul te thugs
smon sogs 'di 'dra'i rigs snga phyi kun tu mang du 'byung ba'ang 'dis mtshon par bya'o/ /de'i tshe lha chen phun tshogs gling du gzim chung smon grub thar rtse sogs dang
khams pa shag sogs ar zug skabs yin pas/ de gras la phu gsum nas btsun ma gzhon nu zhig mchis par/ tshes bcu dgu'i nyin dregs byed zhig gis brlams tshul gyis cal col mang
du gleng ba'i dus/ thugs bskyed bla na med pas gong ma'i byin sna khrus chur sbyar ba dang / zas gos sogs gnang zhing / ci yin gyi rgyu mtshan dang bcas gsung shog zhig
stsal yang nges gsal ni ma byung / sa ga'i tshes gcig nas bzung gong 'khod kyi zhal slob sogs skal ldan bcu phrag lnga lhag tsam la/ rje btsun sa

skya pa'i yab chos bla na med pa gsung ngag rin po che lam 'bras bu dang bcas pa zab mo slob bshad kyi dga' ston stsol bar mdzad pa la rje nyid kyi gsan yig nang bzhin gyi
nyams khrid/ bla ma rgya bod nas bzung nyid kyi dbu bla'i bar gyi rnam thar pod dmar ser nag gsum/ lam skor phyi ma brgyad sogs cha lag dang bcas tshang ma/ nyer gsum nyin
sems bskyed chen mo/ de nas ril sgrub skabs ljags bsnyen dang / snron zla nas 'phro 'thud kyis/ bdag chen/ sngags 'chang / ngag dbang chos grags/ klu sgrub rgya mtsho/
a mes zhabs sogs kyi gsung ngag skor rnams dang / bar mtshams su gzungs gra lnga sogs dbang chen 'ga' zhig /rje nyid kyi ljags bsgrigs de'i dbang chog yang dbang chog bde
dga' rgya mtsho dang lhan thabs bcas kyi lung dang / 'ga' zhig la 'dod 'jo'i bum bzang nang gi rta mgrin/ drag mthing dregs 'dul/ bstan ma rnams lung bcas dang / tshe dbang
mda' 'phel sogs stsal to/ /gsung ngag gi tshe gro bzhin bcu bzhi'i tho rengs rje nyid la ngor chen rdo rje 'chang gi zhal gzigs te zhal slob ka bzhi gdung brgyad sogs
'byung bar lung bstan dang bcas dbugs dbyung gzengs bstod mdzad pa dang / rje nyid kyi gsung las kyang / tshar chen yab sras gnyis da lta dpon slob 'di khrod na yod/ ces
lung bstan pa dang / bdag med lha mo bco lnga'i tshe nang mchod 'khol zh-iing phyogs brgyar lud nas lag mi tshugs pa ltar tsha dbal dang bcas kun gyi mthun snang du mdzad
pa dang / bir bsrung phyi nang gnang ba'i tshe gdan sa'i rtsis bzung / skye re ba/ khang gsar mchod dpon sogs rtsis pa rnams mthun grub kyis nyi 'dzin yong bar thag bcad
sgo yig kyang sbyar zhing / don la'ang byed grub mthun par ri mos gtan la phebs pa'i tshe/ rje nyid grub mtshan

'jog bzhed gyi gsung las/ de ring nyi 'dzin yong bar thag chod de bzhin la/ rgan bu rnal 'byor dbang phyug tu langs rgyu yin pas khyed rang kun/ nyi 'dzin rtsis pa'i sgo yig
dang bcas pa la bltad mo ltos shig gsung ba dang mnyam du nyi 'dzin mi mngon dbyings su byin gyis brlabs pa sogs sa lam mthon por byon pa'i rtags 'ga' zhig 'di dus ston
par mdzad/ chu stod zla nang gong sa rgyal ba'i dbang po gang nas zhing 'dis mtshon/ mtha' dbus bstan 'gro'i srid zhi'i dpal 'byor la/ bka' lung yid bzhin nor bu'i shing
rta ci dgar bsgyur te/ grub gnyis 'dod dgu'i dga' ston gyi bskal bzang shar ba'i skabs su/ zhabs pad srid mthar brtan pa'i rten 'byung legs skyes/ sku gsung thugs yon tan
phrin las kyi rten rnams sngon 'gro'i sgo nas bzang dgu'i dngos 'byor rnams bstar ba dang / de sngon nas 'jam mgon sku mched la mi 'gyur phyag rtags kyi las tham che chung
re rje nyid nas gsar bskrun mdzad pa'i/ dam phud 'di ga'i rten ji snyed pa dang / de skabs rgyal dbang mchog sogs la'ang 'bul bar mdzad pa bcas mdzod 'dzin par bka' gsang
gis gdams nas/ 'dir phebs skabs gang ci'i gsung shog legs lam dge ba skyes bzang gis sba bas mtshon/ rin po che khams brgyad kyi dzhaikShiM las grub pa'i mkha' spyod
rdo rje btsun mo'i snang brnyan che chung gsum rje rdo rje 'chang yab sras zhal rnam pa gsum la dgyes stsal dang mnyam du/ rje nyid la phan khang dbon sogs nas nA ro mkha'
spyod kyi 'khrid sogs gser chos bcu gsum gsol btab bzhin gnang ba'i 'go zug dang stabs 'grig bcas rten 'brel gyi gnad khyad par can du 'grig cing / gzhan yang chu stod
zla nang glo bo rgyal po a haM dbang rgyal rdo rje dpon g.yog rnams gdan sar phyags legs par phebs te khrums zla'i tshes 'go bar bzhugs nas rten khyad par

can rnams la mchod pa bsnyen bkur/ dngos 'bul sogs yang dag mdzad cing / khong rnams kyang lugs zung gi bdag rkyen bzang pos rjes su bzung ba dang / lhag par tshe dbang rigs
mi 'dra ba kha shas dang / gdugs dkar nyer bdun ma dang / grwa lnga'i dbang tshan sogs brtse bas bskyangs mu dang / gong sa rgyal dbang mchog dgung keg snga bsur byon pa'i
sku gegs sel phyir/ gzim spyil dkar po'i bse mgon yid bzhin nor bu'i sku drung du/ 'jam mgon zhal rnam pa gnyis/ rje btsun drung ban tshang pa'i 'khor tshogs bcas nas
rje nyid kyi bka' bzhin gsungs bskang smin rgyas dang / zhag gsum ring 'dus tshogs su sde dge sa dbang la cung zad 'tshubs nyams 'khrungs pa sel phyir sku rim rgya che gnad
smin du 'doms par mdzad/ ring min nas rgyal dbang mchog gi thugs bzhed bzhin gnod sbyin tsi'u dmar po'i sku gsob gzungs rab gnas sogs cho ga rnam dag gis bskrun pa/ sku
tshab ched mngags kyi phul bas dgyes bzhes yang dag par mdzad ces thos lags/ de nas dmar po skor gsum gyi rjes gnang thun mong dang thun mong ma yin pa/ dmar mo skor gsum/
dmar chung skor gsum mam gnyan lo'i dbang lha gsum/ dzam dmar srog sgrub bam sa lug dzam dmar/ khyung khra/ 'jam nag /sengge sgra ste gser chos bcu gsum dang / dpyal
lugs phag mo skor gsum/ phag dkar/ mkha' spyod ma'i dmigs 'khrid yongs rdzogs man ngag zhal shes dang bcas pa/ chos nyid dngos ston byin rlabs/ dbu ma che ba'i 'khrid/ chos
nyid dngos ston ma gtogs tshad ma'i yig lung / ku ru kulle lha lnga'i dbang dang gsang sgrub lha lnga'i byin rlabs/ grwa dzam/ rten 'brel bsrung ba'i byin rlabs lung
bcas dang / rgyal sras bka' 'bum/ ngor chen bka' 'bum pod bzhi ma/ mus chen bka' 'bum/ bde

mchog sgrub dkyil mtshams sbyor/ brag rdzong ma/ mgon po'i char 'bebs/ sA tu'i 'pho ba/ rnam bir sbyin sreg /phur chung / brul gtor/ dmar 'khrid rgyas bsdus/ smyung gnas le
tshan/ bde mchog chos 'byung / lu nag dril gsum bskyed rim rnam bshad dang / de gsum 'khrid kyi khog phub/ bskyed rim rnam bshad 'bring po/ /bsnyen thabs rgyas 'bring bsdus
gsum/ tho bskyed chog /phur pa'i sbyin sreg /chos srung gi bskang ba'i ljags lung sogs nar mar bka' drin che mu'i/ smin zla'i 'gor byang pa sde tshogs la gsung bskang
nyin gang ma spyir dus bde zhod 'jags 'byung ba dang / khyad par rje rdo rje 'chang nyid kyis chos bka' rgya cher stsal 'bras bzhin/ gang gi rigs sras rgyal tshab dam pa
mchog dang / gzhan yang bstan 'dzin kha shas gzhi bsnyen la bzhugs stan 'jags rgyu'i rim gror ched dgongs kyis stsal nas/ ma 'gyangs par kha'u sman chab mdzad de/ 'jam mgon
dbang sdud snying po nyid nas 'khor lo bde mchog dang yar klungs mchog sprul/ rtse gdong sprul sku sogs kye rdo rje'i gzhi bsnyen la bzhugs dgos pa'i bka'i gnang ba stsal
nas/ rje nyid chos 'chad sogs 'char 'phar gyi bstan 'gro'i bgyi bar thugs gzhol ba'i skabs so/ /de dag gi don bsdu na/ dpal 'byor rab brtan brjod don ldan par sbyar/
/zan yangs lcog tu bzang ngan mtshan ma shar/ /'gro don rdzogs pa'i dgon gnas rten spyan drangs/ pha drug Da Dir sa gnad me btsa' byin/ /zab rgyas chos kyi skya rengs kyis
bsus pa'i/ /yongs rdzogs gsung ngag slob bshad nyin mo'i mgon/ /skal ldan gdul bya'i blo gros 'dab brgya pa/ /nyer grol bstan 'dzin sbrang rtsi'i dpyid du smin/ /phyag
na padmas mi mngon gzigs pa'i mchid/ /ngo mtshar rten 'brel bung ba'i rgyang glu yis/ /bskul ba'i bzhed skong lhun grub 'jug sgo brgya/ /bstan 'dzin 'bras bu'i g.yur za
ldem dang 'grogs/ /

zhes kyang smras so// // ! dgung grangs nga bzhir byon pa chu stag /lcags byi dbyug zla lhag pa'i dbang du btang na gong bsam yas su zhugs rang 'bar dang zla dus mtshungs par/
ljongs 'dir bstan pa snga dar chos rgyal khri srong lde'u btsan gyi sku ring la/ bla mchod mkhan slob dam pa zhal rnam pa gnyis nas dpal bsam yas rgyal po'i dgongs pa
bzhin bstan 'gro'i dpal du gsar bskrun gnang rjes bka' srung klu ma dros pa la zhus pas ma gnang bar/ ma mo dang rgyal po rgya yul bkra shis khri sgo'i dong ka'i gtsug lag
khang nas ma mo dang / li yul lcang ra smug po nas rgyal po bkug pa'i ma mo khyung lung mar grags pa 'di ni/ sngon yab bdud rgyal mthong rtags dang / yum dmu bzhin mi
sdug la bu mo bzhi dang / ming po gcig 'khrungs pa'i a lce gnam sman dkar mo'am rdo rje rab brtan ma sogs mtshan gyi rnam grangs mang po dang / de 'og 'brog chen 'khor 'dul
sogs mtshan gyi rnam grangs can/ de 'og grom pa rgyang gi srung ma rgyang ma sogs mtshan gyi rnam grangs can/ de 'og lha mo 'di nyid ni dong ka'i gtsug lag khang gi 'phan
ring nag po la gnas pa slob dpon rin po che'i rdzu 'phrul gyi rten bcas bod du bkug te/ rgyal po dpe dkar dang lcam dral du mdzad nas bsam yas kyi srung mar bskos/ re
zhig nas zhang zhung rgyal po li man gyis/ mnga' ris stod du khyung lung dngul dkar gyi gtsug lag khang bzhengs pa'i srung mar slob dpon shIntaM garbha'i rdzu 'phrul gyis
bsam yas nas bdud mo gnas pa'i 'phan ring bkug /ming pos bsam yas su log byon/ lha mo rten la chags nas khyung lung du bzhugs pas khyung lung mar grags pa byang sems zla
rgyal gyis dmu rdzing du 'phan bcas spyan drangs pa 'dra ba'i 'phan byin can de yin nges na/ 'phan des mtshon dmu rdzing mgon khang rten brten par bcas la dge byed rgyal

zla'i nang rgyu mtshan med par zhugs bzhes kyis dmigs med du song bas/ bod gangs can la dus rtag shin tu gsal ba yin pa bzhin/ rje rdo rje 'chang chen po nyid kyi thugs la
bzod blag dang bral bas rgyal dbang rtse shod bla brang zhabs pad bcas su snyan sgron te/ rten brten pa bcas gsal bskrun rta zla'i brgyad tshul la tshar phyin mdzad de/ gos
nag lha mor bsgrubs pa bka' bsgo dam bzhag gi yi ge can/ rta mgrin yang gsang dang lha mo'i snang brnyan/ rnga rol sil snyan gos lhwam sogs dang / rgyun bskang gtong mi
bzhi gra rnams legs par 'doms so/ /rta zla dbo zla sogs la gzhungs mchog dang / bla brang zhabs pad sogs nas dmu rdzing skor sogs legs nyes kyi blang dor 'byed pa'i bka'
tshig gsal por phebs dgos rnams la'ang / gtso bo rgyal mchog lnga pa chen po'i lung bstan rgya chen dang / gter chen bdud 'dul gling pa'i lung bstan skor/ gter bdag gling
pa'i dag snang chu zla'i rol rtsed/ rdor brag rig 'dzin chen po'i dag snang skor sogs la zhib dpyod mdzad dgos nyi shar sgron 'degs kyi dpe'i sgo nas phul ba dang chabs
gcig /bka' bstan rnying ma rgyud 'bum tshar lnga bcuu nga lngar nyung mtha' byas pa gsung sgrogs sogs gnang ba ni/ rje nyid dgongs pa gzhan don du gtad pa'i lung gsal de
dus ka phebs shing / gzhan yang dmu rdzing du brgyad grwas bskang ba gnad smin gyi bka' dang / rje rdo rje 'chang yab sras sogs nas bskang phrin sogs dgongs dpyad kyis/
bstan 'gro'i bde thabs la ched du gzhol dgos kyi bka' rnams dang bzhes nas/ rgyal dbang yab sras kyi sku rim gtsor smros bse mgon yid bzhin nor bu'i sku drung du/ rje rdo
rje 'chang yab sras nas nyin re bzhin bskang phrin rgyun ring bar gnang skabs thams cad mkhyen gzigs chen po re zhig dag zhing du phebs pa gsan phral/ mchog gi sprul sku
rin po che myur phebs phrin 'chol zhu ba dang sbrags/ gangs can chos 'phel sogs na 'dzugs

bkod zhus pa'i gdung shugs gsol 'debs 'di yang / snga dro zhig thugs skyo lhang lhang gi ngang nas skad cig la mdzad/ de'i tshe bla brang zhabs pad mchog tu spyi sger rgyal
bstan rin po cher sri zhu dang / de 'dzin dam pa rnams kyi zhabs brtan sku rim du ched dgongs kyis/ snar thang bka' bstan rin po cher bar sangs nyams gso zhu dag sogs snyan
zhu bzhin/ 'phags chen dam pa'i rnam thar phan tshun 'gran pa lta bu'i sgo nas dang bzhes bka' drin che ba'i 'go brtsams/ gzhan yang gong sa yas phyin sde dge sa dbang
rnams nas/ mchod yon bstan lar dgongs pa'i bka' gsang ba'i skor snga phyi kun tu mang du mchis kyang 'dir de tsam dang / nag zla'i nyi shu skor la/ zur 'chad grub dbang
la sku khrus sogs 'bul bar khro khang du phyags phebs/ de nas se dkar rigs kyi thig le 'dar sde srid blo gsal tshe dpal dbang phyug ltos bcas la/ rnam pa kun tu thugs rje'i
rjes 'dzin g.yel med bka' drin che mu nas sa ga'i nyar/ tshar chen rin po che'i snang brnyan mi tshad ma sman 'jim las bskrun pa ring bsrel rnam bzhis phyur por btams
te byin rlabs kyi mtshan ma can dang / glo bo rgyal po dbang rgyal rdo rjes legs ldan ma zhi drag gi sku dang / sa bcud 'phel ba'i bum gter brgya rtsa byin rlabs kyi mtshan
mas phyug pa rnams thugs brtse ba chen pos stsal bas/ rgyal po dgyes pa'i rtser son te/ sA lu 'bras dkar khal mang po dang / gzig bcas phul ba'i gzig ni bsam yas chos
skyong la 'bul bar mdzad do/ /snron zla'i tshes gcig nas bzung gsang sngags bde chen gling gi grwa gras lhas brten pad rdor ba'i chos dpal 'byor/ ko chag rdzong pa ba dge
'dun dpal bzang / bar sdings bcu dpon pa'i kun dga' chos bzang / rgya mdud zhu ba'i dpal ldan yar 'phel/ bar sdings dpon ne ba'i blo gros chos 'phel/ sa skya don bkras
kyi rgyal mtshan rin chen/ khams dar mdo ba bsam gtan rin chen

rnams kyis gsol btab bzhin sprul pa'i lha khang chen mo'i thub chen dar bzhes ma'i drung du/ gsung ngag rin po che lam 'bras bu dang bcas pa'i gdams ngag zab mo tshogs bshad
'chad thang lnga pa'i zhal slob kyi gtso bo/ /gang gi rigs sras dam pa 'jam mgon e waM bzang pos gtso mdzad/ yar klungs mchog sprul sogs sa lugs bstan 'dzin drag bsdus
rnams dang / chos sde nyi zla rnam gnyis phal mo che/ thub bstan pa/ gser can pa/ 'bras yul skyed tshal ba/ chos lhun pa sogs kha shas/ rnam rgyal ser khang pa grwa gcig
sogs khyon bsdoms 'dus pa sum brgya dang brgyad la stsol bar mdzad skabs/ chos dung rin po che shar skya tsam la gsung bskul dang / skabs 'gar snga phyi bcas/ de skabs su
mkho ba'i zin bris shig kyang de dus kyi dbu byed che sar brtse skyong mdzad cing / phur sgrub skabs khyams smad lhor skal ldan rnams rjes su bzung bar gyur to/ /gzhan yang
snron zla'i nang gling tshang bla gsar gdong / sngon du sde dge sa dbang dgung lo bcu drug lon phyin khab bzhes skor bka' 'doms bzhin/ chu yos ston ra tha las ma 'gyangs
par dgos pa'i bka' gsang dang / bkra shis chos sde'i chog dkyil rnams par du bskrun rgyu'i gzhi mo rnams bcas legs par gdams so/ /bstan 'dzin de gras nas rje nyid kyi
bka' bzhin bco brgyad sku mched nas sgrub mchod kha shas dang / rtsa rgyud brtag gnyis/ phur sgrub sogs la gdan sa'i 'dus pa rgya mtsho'i dbus su phebs shing / khrums zla'i
yar tshes nas/ chos zhu ba rnams la dpal gshin rje gshed dmar po'i smin grol nyams 'khrid dang bcas cha tshang / sgrol dkar tshe 'khrid/ gsang 'dus lugs gsum gyi dbang
/ kun mkhyen rin po che'i bka' 'bum dang / dmar po skor gsum gyi be'u bum ljags lung 'phro can/ bskang ba'i skor rnams bcas dang / gzhan yang chos sde lho byang sogs chos
zhu ba ji snyed

par/ 'jigs byed bcu gsum mar lugs thun mong ma yin pa'i dbang grangs mang / sgrub thabs brgya rgyam/ grub chen brgyad cu/ snar thang brgya rtsa/ nyi sbas dang jo lugs sgrol
ma nyer gcig /mgon po'i dbang chen lnga dang de'i rjes gnang zab mo'i rigs rnams dang / phyi 'khrid 'phro can rnams gtso bor smos/ chos kyi 'khor lo nyin mtshan khor mo
yug tu ngal med bdag gzhan brje ba'i thugs bskyed kyi dam bca' g.yel med nas/ bskor bar mdzad pa 'di gcig pu'i sku drin yang bskal pa rgya mtshor khyer mtha' mchis min shes
ldan gzur gnas dag gis dgongs 'tshal lo/ /de ltar na rje 'di snyigs dus kyi rgyal ba gnyis pa 'jam dbyangs mi'i zol can mngon sum yin pa'i gtan tshigs kyang kun dang mthun
grub tu 'di lta ste/ nyin mtshan bar med du chos 'khor ji snyed bskor ba'i tshe'ang / gzhan dag ni yun ring du dpe sbyong sngon 'gro'i sgo nas chos 'chad la 'jug kyang
/ rje 'di ni gsung ngag slob bshad kyis mtshon dbang khrid rjes gnang kun/ dpe 'di dang 'di lta bu'i thog nas yin no zhes 'doms pa mtshon byed dpe spyan lam du phab tsam
las gzigs yul ye mi dgos shing / phyag len rnam dag gi rgyun ma nyams pa gsung lam kho na nas shar mar gsung rgyun phyag len bcas 'di dang 'di lta bu yin no/ /zhes 'doms
pa dang mnyam du stsol bar mdzad pa'ang deng sang gi skye bo kun la rlung ltar grags pa 'di'o/ /dbyug zla bkra shis zla gang bla brang zhabs pad mchog gi bka' bzhin/ sgo
rum ye shes mgon po'i sku drung du/ gang gi rgyal tshab dam pa 'jam mgon zhal rnam pa gnyis rgyun thebs dang / bco brgyad sku mched nas bzung dge 'dun res bskor gyi brgyad
gras bskang phrin gnad smin zhu dgos bka' gsang gi 'doms nas grol 'phral rtags bzang ngan rnams kyang gab sbas dang

bral bar phul zhing / /de'i tshe gan rdzong du mi dge ba'i mtshan ma sogs la blang dor gsol ba bzhin/ sngon gyi lo rgyus las 'phros pa'i spang blang dang / rdo sku khyad mtshar
can gdan sar gdan drangs nas nyams gso rab gnas kyi mnga' gsol dang bcas slar gan pa rang du bla ma bsnyen song nas spyan 'dren mdzad/ zla ba de nang nas rje nyid kyi
thugs bskyed bla na med pa'i gras su gyur pa bya khra ma'i shar brgyud/ ma thang rten brten par bcas gsar bskrun gyi las 'go brtsams te/ mi ring bar ma skor rnams la rab
tu gnas pa'i me char dang / de'i bcu dgu'i nyin zur 'chad grub dbang bde bar gshegs/ de nas drug cu pa'i zor 'dzin sngon 'gro'i ljags bsnyen zla gang mar thugs gzhol te/
zor 'phen sogs lugs 'gro gnad smin du bka' drin bskyangs shing / mgo zla'i nang pas se phyag rdor skyabs kyi bsngo 'bul ba sog po rnams la lugs zung bdag rkyen yang dag
dang sbrags lcang skya rdo rje 'chang nas gsung bris rten ldan gyi bka' lan dus gsum gnas tshul las 'phros pa'i bka' gsang rmad du byung ba'ang legs par gdams shing / zla
mjug nas lha mchog rdo rje gzhon nu'i ljags bsnyen zla gsum mar thugs gzhol ba'i skabs so/ /de dag gi don bsdu na/ ye shes byin za 'bar ba'i 'od snang gis/ /blang dor spu
ris phyed pa'i brda zhig bsnyad/ /ma 'dres gzigs la gangs can skyabs gnas kun/ /phan tshun bzang ngan shan 'byed drang thig 'debs/ /smin grol gdams pa'i nor bu thob pa'i
'dzum/ /skal ldan gdul bya mang po yang yang dgod/ /dregs ldan rgyal po pe dkar 'dod pa'i snod/ /don ldan re bas phyur mkhas drin can rje/ /mchod zhing mtha' la 'gro drug
sgrol ba'i rten/ /grub pa'i snyan grags thos tshe mtha' sogs g.yos/ /zhi bas mi dul zhing bcu'i bstan dgra kun/ /drag pos tshar bcad rjes 'dzin sgrub la gzhol/ /

zhes kyang smras so// // ! dgung grangs nga lngar byon pa chu yos rgyal zla'i tshes gnyis la gnya' nang go thang pas/ bal yul gyi gnas tshul las 'phros pa'i gsung brtag gis
sa bon 'byor rgyu'i tho rengs 'od gsal du/ bud med rgan mo lus chas 'chor can zhig gis srang dbar zhig tu byis pa chung ngu zhig bzhag nas/ phar logs thang ka zhig bskyod
mo rang gzhan zhig la dbang yod byed la 'gro rgyu'i khul la/ btsun ma zhig dang 'phrad pas/ btsun ma de rgan mo der 'dzem nas song ba dang / byis pa thal phyur ba gsum
nas khyi phrug skyes byung tshad rdo brdung btang nas gsod rgyu yin/ zer ba zhig 'khrungs pas/ bal yul la lho nub nas nyi ma shar ba snga mo nas 'khrungs pa'i lo rgyus dang
bcas zhib gsal du stsal zhing / zla mjug zham 'bring ba rnams la bka' 'doms kyis gnas bcu'i rten ji snyed pa rnams la rje btsun sa skya pa'i gdung rabs myur 'byon gyi
ched du dgongs/ rngul sprugs dang sbrags na bza' gsar sgron dang / rta zla'i nyar mchod 'bul rgya chen/ dge 'dun bsnyen bkur/ ngan slong sbyin gtong / brgyad stong pa dang
kye rdor sgrub mchod/ dri med bshags rgyud mtshan 'don rnams dang / khyad par nyam thag phongs pa'i 'gro ba rnams thugs rje'i spyan ras kyis ma bor nas/ ngan slong sbyin
gtong ni snga phyi kun tu grangs med rnams bka' gsang gis 'doms shing / zla ba der 'jam mgon dbang gi mtshan can nyid tshe mtha' yas pa'i ljags bsnyen zla gang ma'i skabs
dang / rje rdo rje 'chang nyid la ltar snang tsam du zhabs 'bam dang chab bsags sogs mtha' ma'i snyung gzhi'i 'go zug pa nas bzung / rim gyis sku khams je zhan dus spyi
sgos mtha' dag nas zhabs brtan sku rim rgya che rgyun khyongs mdzad dang mdzad mu'i/ zla sked tsam nas rje nyid kyi bka' bzhin sAtstsha 'bum ther gdab pa bde mchog tu zhabs

brtan mchod rten gyi nang gzungs su 'bul gnang dang / de'i tshe lha chen pa sogs dge 'dun 'ga' zhig la tshe lha gsum gyi bsnyen sgrub/ gzhan yang gsung sgrogs/ gtor ma sogs
bka' stsal rnams tshar phyin gnad smin du bsgrubs pa dang / dbus kyi chos skyong khag gi lung gsal rim gro dang / mo rtsis kyi spang blang spyi dang / phyi rten sku 'bum
dang / rig 'dzin pho brang / brtse chen lha khang bcas kyi rgya skar steng du bya rog gi tshang bsags pas g.yas ru byang gi spyi mtsho skya mo'i mtsho sgo yang skya bo kha
gdangs la zhugs pa/ gnod sbyin rtsi'u dmar po'i lung du/ bsod nams kyi zhing sa dam pa de/ /'od nub phyogs su 'phro bar mi 'gyur ram/ /zhes gsungs pa dang / bsam yas su
bla ma dam pa'i bla shing sdong po chen po la zhugs rang bzhes dang / mo lung du rgyal po gdan nas bskyod pa zhes bya bas bla ma bzang por dogs tshul/ gling gi mun nag
g.yogs mo rtse ma 'thon pa sogs rje nyid dgongs pa gzhan don du gtad pa'i snga ltas shar ba'i zhabs brtan sku rim dmigs bsal rnams la 'bad 'bungs ngos/ dbo zla'i zla mjug
sku rim chen mor yang ma phebs na ji ltar lags/ zhes snyan zhu mdzad pa'i phyir phebs su/ spyir lhag pa lha'i ljags bsnyen yang dag don ldan snyun gzhi thu mo de lta bur
ji snyam du yang mi sems par sku srog phongs med du mdzad pa'i 'bras bu mthar phyin pa dang / yang sgos rje btsun sa skya pa'i gdung rabs phyis 'byung 'di bzhin mdzad mkhan
rnams la sri ngan gyis mi brdzi ba'i phyir/ da lam cis kyang phebs dgos gsungs te/ phur bzlog gi tshogs dbu rdo rje slob dpon gnang skabs kyang ngo mtshar rdzu 'phrul
gyi mdzad pa 'di ltar mthong ste snyun gzhi de lta bu la ni/ 'jig rten na skye bo phal mo che drag gzhan ji snyed pa dag rnga rol me nyi sogs spang bya dang / zas spyod
sogs 'phrod bsten 'dzol med

bgyis kyang ngal ba 'bras med du song ba mang zhing / rje rdo rje 'chang chen pos de dag rnams la blang bya lta bur mdzad pas gnas skabs de'i tshe ci yang ma skyon khar cung
zad bder song ba'i tshul gyis gtor bzlog mthar phyin du gnang ba 'di ni/ grub pa mchog gi sa la bzhugs pa'i mdzad pa 'di lta bu'o zhes skye dgu kun la 'doms par mdzad pa
dang chabs gcig chos kyi phyir du sku srog phongs med de tsam du ma zad rnam pa kun tu bzhi mdo'i rtsa bzhin 'dor bar mdzad nas/ skad cig tsam yang dal bar mi bzhugs pa'i
brtson 'grus kyi phar phyin rdzogs pa'i thabs zab mo las nam yang g.yel ba med pas/ gdul bya mtha' dag la brtson 'grus kyi lcag gis bskul ba 'di las gzhan du ma dmigs
lags/ ljags bsnyen gyi skabs dge mi dge'i mtshan ma mang du 'khrungs pa ni gor ma chag kyang / rje rdo rje 'dzin chen po de ni/ 'jam mgon bla mas/ chu phran rtag tu ku co
che/ /rgya mtshos ca co ga la sgrog /ces gsungs pa ltar gnas skabs dus skabs dang bstun par mdzad nas gzhan dag la cher bka' mi stsal zhing / nyid kyi gsung las kyang /
kho bo'i gsang gtam logs su 'chad par spro ba'i gsung mu bzhin snga phyi kun gyi gsang 'os 'ga' zhig /rje nyid las gzhan du cher ma grags sam snyam zhing / 'on kyang ljags
bsnyen de'i skabs shig mi dkar po zhig gzigs skar nas 'ongs te rje nyid la mtho mtshams byed nyams 'di ni snga mo zhig nas resaX meX phungaX duX sprulaX/ res mi gzugs su
byas te 'ong skad thos pa de'i cho 'phrul zhig yin 'dra zhing me phung du byung ba'i tshe gzhan thabs gang gis kyang kho mi 'gro zhing rje nyid nas rtag chad mtha' bral
dbu ma chen po'i dbyings su mnyam par bzhag 'phral me phung de gzigs skar la song ba zhig snga mo nas byung ba dang / yang dngos nyams dang 'od

gsal 'dres pa lta bu'i ngang du rje nyid kyi gzim mal drung mtho mtshams byed mi ban gzugs can zhig byung ba la/ de ma thag rdo rje rnam par 'joms pa'i thugs rgyal gyis sna
tshogs rdo rje gnod byed de'i mgo bor bsnun par mdzad pas/ kho dus chos su gyur pa zhig 'khrungs pa ni rje btsun sa skya pa'i bstan srid la gnod cing 'tshe bar byed pa'i
rgyal 'gong zhig mo brtag sogs su 'byung ba de bsgral bar mdzad pa ni the tshom dang bral/ gang ltar phur bzlog sbyin sreg zhag bdun ma bcas thugs brtson che bskyed ngal
ba khyad bsad 'phags chen byang sems chen po'i rnam thar ngo mtshar rgya mtsho'i sgo nas/ gegs med mthar phyin du mdzad de/ gzim chung gzhi lam 'bras dus smin grol dpal
'bar du gsung bskang smin rgyas thog /tshogs kyi 'khor lo'i dga' ston rgya chen po la rol par gnang zhing / mgul la bkra shis pa'i lha'i reg bya khyad mtshar can dag gis
spras nas/ gzim chung der mchis pa'i 'phral gyi nye mkhor thugs tshags mdzad pa rnams kyang so sor ngo sprod sogs mdzad de/ sku'i 'phrod bzhes la lhing chags gnad bsnun mdzad
rgyu'i dgongs rtse mngon du gtod par gnang ste/ nag zla'i tshes gcig nas tshoms dmar mkha' spyod du phyags legs par phebs/ 'phrod gzhes rnams dang / spyi sgos nas zhabs
pad yun brtan gyi bgyi ba mtha' dag 'bad pa chen pos zhus kyang / sems can las ngan spyod pa la/ /sangs rgyas kyis kyang ci byar yod/ /ces gsungs pa bzhin/ las ngan dus
su bdo ba'i sems can gyi spyod pa ma rungs pa rnams la rje rdo rje 'chang nyid kyang thugs khrel nas dgongs pa gzhan du gtad pa la mngon du phyogs te/ res ni sku khams
kyang bstar chags dang / res ni je zhan bcas sku byug /gsol sman/ gsol zas/ sku rim rnams 'thud ma shor bar bka' drin che skabs rnams su'ang / skal ldan rnams la rjes gnang
zab mo'i

rigs sum cu kha yar/ dud sol ma'i be'u bum gyi ljags lung sogs dang / khyad par zhal ngo rnams kyi dbu g.yas phyag gnyer sogs drag bsdus ji snyed par bzhugs khri padma can
gyi steng nas rnam sras ser chen gyi rjes gnang gzabs ma'i thog nas stsal ba'i tshe/ so sor 'byung 'gyur hur bskyed mdzad dgos kyi bka'ang grol ba dgongs gsal ltar dang /
gzhan yang ston smad kyi bla tshong khag ji snyed par bka' slob snga rabs kyang zhib rgyas 'byung 'gyur dang bcas dang / spyi sger dad can rnams la mjal phyag /zhags 'chags/
bka' rtsom/ gsung bris/ rnam sras bskang phrin/ sku rim gyi ljags bkod/ gnod sbyin 'khor lo mang po'i sgrub pa/ rje nyid kyi 'dra sku rin po che byes log bzhis brtan
zhes rje nyid nas mtshan gsol zhing / dar gling grub dbang la ma stsal bar 'jam mgon mchog la stsal ba de'i rten 'brel gyis rjes su mang mkhar nas sa skyar byon thub pa'i
yin snyam kho bo sems pa sogs la phyag nas rgyas pa/ las bzhi'i sbyin sreg phyag rdor gtum mo'i dug dbyung rgyun ring bar/ ring mo'i dus nas rje nyid kyi thugs dgongs thun
mong ma yin pa gro bzhin badzra kI la ya'i sgrub mchod thogs 'grems par mdzad rgyu'i nor phreng phye phur sogs gos bzang dgu las grub pa'i/ mchod rdzas 'di rnams bkas
'doms shing spyan lam du'ang gzigs su gsol ba/ sde dge gnyer chen mgon tsher lugs zung gi bdag rkyen yang dag pa'i thog /rgyal sras mchog la khab bzhes skor sogs phyi nang
gsang ba'i bka' stsal du ma dang / chos lhun grwa pa zhig la dregs byed rdo rje shugs ldan rtsal glo bur khog brlams kyis de ga'i gtor bzlog 'phen dgos kyi lung bzhin
ljags bsgrigs thog de bzhin mdzad pa sogs/ snyun babs lci mo de lta'i gnas skabs su'ang / ngo mtshar dang bcas bsten mkhas kyi mdzad pas dus 'das rjes/

ma 'ongs mngon sum du gzigs te/ tshoms dmar mkha' spyod sogs bkod legs kyi bka' 'doms ni/ spur bzhu'i gnas dang / pho brang la zhig gso'i skabs sku chas 'jog par dgos so/ /zhes
gsungs rgyur gor ma chag /de nas kha'u sman chab la phebs 'phyang thog sku bskyod kyi tshe kun rar drag bsdus rnams nas rje nyid la mjal dar bstar ba'i tshe'ang bka'
gsang so sor grol mur/ lha bris dbu byed la/ kho bo'i 'dra sku 'dra mang du bzheng dgos yong bas ngos kyi gdong la yang dag ltos shig /ces bka' stsal/ kha 'ur dga' bo chu
tshan chab bdugs skabs kyang sku khams res 'jog kho na dang / thog steng du snga dro lha bsangs/ sengge sgra/ chab klu bcas rgyal khams lo rim la ched du dgongs te rtag
par gnang / snron zla'i lha mo mchod kyang rdo chu'i steng du ji bzhin gnang rgyu'i tho rengs/ sku khams shin tu nyog pa de'i tshe/ dpal ldan lha mo nyid kyi dngos su zhal
bstan nas lung bstan mang du stsal mthar/ gzims lugs de ltar ma mdzad par/ krong gis dbu mnyel sku rgyab gtad de gzims nam gul glo chung ba yong / zhes kyang gsung ba
dang / de nas nyin gcig sa skyar bzhugs tshe'ang gzhi thog ser khang steng du lo rim la ched du dgongs pa'i lha bsangs sengge sgra/ chab klu sogs thams cad kyang 'phags chen
byang chub sems dpa' bdag bas gzhan gces kyi rnam thar lhur bzhes kho nas dus 'da' bar mdzad pa ni deng sang kun gyi thugs gsal ltar dang / de'i sang nas mang mkhar sman
chab la phebs lam sgrol ma lha khang la gnas gzigs dang / g.yas bskor gyis/ zhal mjal phyag dbang sogs bkag med phebs 'phyang thog nas stsol bzhin par shel phreng la
brgyud rgan mo kha dron zhes par bzhugs nyin de ni/ sa skya'i thad nas lho nub phyogs su 'ja' dkar po shing sdong chen po lo 'dab rgyas pa lta bu zhig dang / me tog gi char

nyil ba sogs kun gyi mig gi bdud rtsir byung ba dang / gzhan yang lha kha ma sogs kyis/ dpa' bo mkha' 'gros gdan 'dren mdzad kyin 'dug zer ba sogs byung zhing / de'i sang thub
bstan dge 'phel dar gling sogs nas ser phreng gis sngon bsus te/ dge 'phel du gsol tsha'i thog zhabs tog rgya cher bsgrubs shing / rim gyis chab gdugs skabs kyang sku
khams thog mar res 'jog dang / de nas je zhan bcas/ gnas der yang gdul bya spyi bye brag gi skal ba dang 'tshams pa'i mdzad pa ni sus kyang bzlog med du bka' drin bskyangs
shing / lhag par yul phyogs des mtshon rgyal khams bde skyid la phan pa'i lha bsangs/ seng ge sgra/ chab klu sogs nyin re bzhin rtag par mdzad pas de lo yul phyogs der
lo legs pa dang / phyi lo chu bzang ba sogs rgyal ba'i mdzad pa nyi shar spar mos mi khebs pa'i dpe bzhin kun gyis gleng pa 'di bzhin dang seng ge sgra sogs gnang ba'i tshe
nyin re bzhin sbrul mang po sku'i gam du 'ong ba dang / rtsig pa'i seng nas sbrul chung ngu mang po rje nyid kyi phyogs su mgo bteg nas 'dug ste slar gsung chog grol
nas gar song med pa ltar nyin ltar gyur ba'ang der yod kun la rgyus yod cing de dus bla brang zhabs pad/ shel rdzong / lha rtse rdzong / mang mkhar khul gyi drag zhan mtha'
yas pa sogs nas kyang chab gsos kyi legs skyes tshar du dngar ba dang / zhabs pad yun brtan gyi gsol 'debs zhus shing / dza lung mthu stobs dpal 'byor nas kyang dug dbyung
dang tshe dbang chag med du phul/ seng dbar rnams la gang gi rigs sras dam pa 'jam mgon gong ma rin po che nas gro bzhin badzra kI la ya'i sgrub mchod skabs/ legs bshad
kyi bdud rtsi stsol bar mdzad rgyu'i sngon 'gro'i mtshams sbyor ljags rtsom du mdzad pa 'di ni/ rtogs brjod rin po

che 'di'i phyi mo lta bur shar ba dang / ljags rtsom gyi phyi ma rang yin lags/ de nas phebs te thub bstan dge 'phel du bzhugs nas/ rje btsun rin po che'i snang brnyan lung
bstan sku 'dra rin po che'i drung / de'i bla ma'i rnal 'byor dang sbrags rje btsun sa skya pa'i gdung rabs rin po che srid mtha'i bar du byon nas bstan 'gro'i mgon po mchog
tu 'gyur ba'i thugs bskyed rgyal sras kun tu bzang po'i ngang tshul can du mdzad pa dang mnyam du/ sku de sku pang du gdan 'dren skabs rje nyid la ring bsrel gnyis tsam
byon zhing / mgon khang rten rnams dang tshar chen rin po che'i snang brnyan sogs la'ang gong gi mtshams sbyor de bzhin dang / tshogs bdag kyang mdzad cing / de'i nub
mo ni sku khams ches cher nyog cing / tho rengs kyi char gsung lhang lhang gi mur rje btsun rin po che phebs byung bzhugs stan things gsung ba dang / yang skabs 'gar rje
btsun rin po che gdan 'dren zhus shig gsung ba dang / skabs 'gar dza lung pa sku mdun du myur du gdan 'dren zhus gsung pa sogs 'khrungs snang mtha' yas pa'i mur 'byams/ de
nas gzhi bdag sho dmar bar gsol mchod dang bcas sngar gyi rgan mo kha dron du bzhugs/ de'i sang 'phrang phur bzhugs dus rlung chen po ldang ba sogs 'tshubs nyams kyang
'ga' zhig byung zhing / de nyin gza' skar yang 'jam pa bcas rje nyid kyi rtogs brjod rin po che dbu tshugs tsam zin bris phran bu zhig mdzad pa ni/ 'di dang 'di lta bu dgos
so zhes 'doms par mdzad pa yin grang / de'i sang snron zla sngon ma'i nyer drug nyin lhun grub ldengs su zhal ngo rnams dang / chos zhu ba sku drag rnams bcas nas chibs
bsus/ mnga' zhabs kyis gzhas/ ser phreng sogs legs lam bzang po dang bcas gdan sa chen po'i gzhi thog pho brang du phebs skabs/ khyad 'phags byang gi them skas la 'chel
bzhugs yun ring tsam mdzad nas/ skye dgu kun zhal dkyil la longs spyod du 'jug

par mdzad de gzhi thog pho brang du phyags legs par phebs nas/ sku ngo tshang ma zhal rgyas thog gang ci'i phyi nang gsang ba dus gsum gyi gnas tshul dang bcas ji bzhin gsung
ba dang / phyag gnyer gsol gzim mchod sogs gzhan ma rnams la'ang gnang cha gya nom pa dang bcas so sor snga phyi bar gyi gsung gleng ji bzhin mdzad de/ dus gtor sogs la
thugs gzhol ba'i skabs so/ /smras pa/ skyabs kun 'dus pa'i nor bu'i za ma tog /phyi rol 'dod 'jo'i dpal du shor dogs kyang / /mi dman bsod nams ldan pa'i ded dpon gyi/
/lag tu son pas cung zad yid dbang bde/ /'on kyang snyigs dus sems can dbul po'i lag /ji ltar brkyangs kyang bsam 'phel mi 'byung dang / /byung yang yun du mi gnas gna' bo'i
gtam/ /bden par nye ba'i dus shig shar min nam/ /ji bzhin dpyad tshe snang tshul thams cad kyang / /gzhan don nye ba'i gong ma'i rnam thar dang / /mthun pas thabs brgya'i
'phrul la kun gus kyang / /ngan spyod khrel bas dgongs pa mngon du phyogs/ /zhes kyang smras so// // ! rtsa ba'i sa bcad lnga pa zhing 'di'i gdul bya re zhig rdzogs
nas mthar sku zhi ba mchog gi dbyings su thim ste dgongs pa zab mo rdzogs thabs rnams mdzad tshul ni/ de nas snron zla phyi ma'i tshes gcig gi bar du thugs dam nyams bzhes
rnams chag med dang spyi sgos nas zhabs pad yun brtan gyi gsol 'debs/ gsung bris/ zhal bkod sogs kyi skabs su'ang gdul bya'i blo sna 'khrid pa'i phyir du rje rdo rje 'chang
chen po nyid kyi sku la skyon mi yong ba'i gsung 'ba' zhig snga phyi kun tu byon pa dang / khyad par gzim chung skor gyi rten rnams sku mdun du spyan drangs/ re re nas
phyag bzhes kyi sngon byon dang rje nyid kyi phyag babs rnams so sor ngo sbrod dang / bla ma gong ma'i rten sgam rnams kyang zhal phye nas so sor 'di dang 'di zhes bya
ba'i ngo sprod sogs mdzad mu'i srod tho rengs kyi cha 'ga'

zhig gsung dar dir gyi ngang du/ sa skyar phebs dus na bza' gzabs ma dang bcas phebs dgos gsung ba dang / nged kyis sa zhu kha gsar sum brtsegs su bzhes yod gsung ba dang /
rje btsun rin po che grags pa rgyal mtshan zhes yang yang gsung ba dang / rje btsun rin po che grags pa rgyal mtshan byon nas dbang bskur mdzad kyin 'dug gsung mur thugs
zag med kyi bde bar 'byams pa sogs ni dngos su mthong thos su gyur lags/ tshes gcig gi nyin rje rdo rje 'chang chen po nyid kyi dbu bla rnams la mchod bshams rgyas pa dang
/ dbu sngas kyi gsol lcog steng du yab rje rdo rje 'chang bsod nams rin chen gyi byin rten 'ga' zhig dang / khyad 'phags nas ma skyes dgra'i gdung skal sangs rgyas kyi
'phel gdung sogs spyan 'dren mdzad/ tshes gnyis kyi tho rengs kyi char sngar mu bzhin bzhes thug zhus pa yang gsol bar ma gnang nas/ 'o da thugs dam lam dus kyi nyams bzhes
la 'jug go gsungs nas/ lam dus rgyas pa gnang ste mi bskyod pa chu dbang gi snying ga yan chad gang / shes rab ye shes kyi dbang thob/ ces yang yang bskyar zlos kyi tshul
du thugs bde nyams dang bcas gsung mur/ rgyun ring 'das rjes rje btsun gong ma'i byin phye dang / sangs rgyas kyi 'phel gdung sogs bzhes te/ rtag 'dzin can rnams chos
la bskul ba dang / le lo can rnams brtson 'grus la bskul ba'i phyir nyi dros kyi dus su gzugs sku 'od gsal chos dbyings su bsdu ba'i tshul bstan par gyur to/ /smras pa/
kye ma skyabs gcig drin chen rdo rje 'chang / /bde nas bde ba mkha' 'gro'i dar lam la/ /gshegs pa'i tshul 'di dngos sam rmi lam ci/ /dngos su gyur na gdul bya'i lhag ma
kun/ /bye phrug thang la 'khyams pa'i rnam thar shar/ /rmi lam yin na chos kun de ltar du/ /snang stong ma zhen ma 'gags mgon khyod kyi/ /gsung gis gdams pa'i nges shes da
ni go /grangs med bskal pa'i sngon du byang chen gyi/ /sa la 'dzegs kyang

gang 'dul sku mchog tu/ /rgyal ba'i phrin las shar ba'i mgon po khyod/ /rang nyid zhi bde'i sa la phebs min nam/ /snyigs ma'i ngan spyod dug mtshos bslad pa yi/ /bzang por
'khrul pa'i 'gro la skyengs gyur nas/ /bde bar byon na mgon pos ma nongs te/ /slar yang gdung shugs gsol 'debs rjes 'dzin mdzod/ /mtha' med 'khor ba'i sa gzhi khyon yangs
por/ /zin med mi dge'i sa bon btab btab nas/ /ngal med stsol ba nor ba'i sems can la/ /dmigs med thugs rjes gzigs shig drin can rje/ /dung dung sems pa 'gul ba'i dran shes
kyi/ /lhang lhang smre sngags cho nge'i dar dir dbyangs/ /hrig hrig mig gi bung ba chus brnangs nas/ /had had 'dre zhing ldog la thugs rjes gzigs/ /yang yang 'khor ba
lu gu rgyud nyid du/ /mang mang 'khyams pa'i ma rgan sems can kun/ /bde bde thar par bkri ba'i mgon po ru/ /myur myur sprul pa'i gar mdzod drin can rje/ /zhes kyang smras
so/ /de ltar bdag sogs lha dang bcas pa'i 'gro ba yongs kyi skyabs mgon sku drin nam mkha'i mtha' dang mnyam pa de nyid kyis dgung grangs lnga bcu rtsa lnga'i snron zla
phyi ma'i tshes gcig gi bar du/ bstan pa dang 'gro ba'i don rlabs po che kun gyis 'gran zla dang bral bar mdzad nas/ mdzes byed chu mo yos kyi lo'i spre'u'i zla ba nyis brtsegs
kyi phyi ma'i yar ngo'i bzang po dang por res gza' mig dmar/ zla skar nabs so la babs pa'i nyi dros sbrul gyi 'go zin tsam la ngo mtshar gyi ltas dang chabs gcig gdul
bya rtag 'dzin can rnams chos la bskul zhing / le lo can rnams brtson 'grus la 'god pa'i phyir dang / snyigs dus kyi spyod ngan la khrel ba dang yang bcas gzugs sku chos
kyi dbyings su bsdu tshul bstan pa'i mod nyid la/ nam

mkha' g.ya' dag pa'i khrod du 'ja' dkar po me tog rgyas pa'i dbyibs can dang / me tog gi char mang po rgyun ring babs shing / thugs dam zab mo'i nyams bzhes gsal 'debs sogs
mdzad sgo rnams kyang ji bzhin 'jam mgon gong ma mchog gi bka' 'doms kyis mdzad nas/ yar ngo'i dga' ba gsum pa'i nam langs bar la sku spur la skyon gyi rnam pa ye ma bzhes
pa'i ngo mtshar dang bka' drin lhan cig tu che ba dang / nam langs nas dri bzang gi phye mas byugs pa'i sku spur zangs nang du spyan drangs pa de mchod phreng / spos bsu
sogs dang bcas tshoms dmar mchod rdzas mang po'i dbus su gdan 'dren gyis/ chos sde rnam gnyis/ drung skya ser/ rin sgang / chos lhun pa sogs nas sku spur yid bzhin gyi
nor bu rin po cher byin rlabs sogs zhu bar mdzad rjes/ mkhan rin po che/ dbu byed rnam gsum/ grwa tshang mchod dpon bcas nas kye rdo rje'i dus mtha'i cho ga smin rgyas kyi
thog nas byin zar bzhu sbyong mdzad 'phral/ zhugs rang bzhes lta bu'i ngo mtshar gyi tshe'ang nam mkhar 'ja' dang me tog gi char sogs ni kun gyi mig lam du gsal zhing
de nyid sku gdung bzhu sbyangs zin 'phral nas bzung klu rnams kyang zim char rtag por 'bebs par byed/ de nas dgung zhag nam rdzogs par 'jam mgon zhal rnam pa gnyis nas 'khor
lo bde mchog nag po lugs rdul dkyil gyi steng nas bdun phrag re'i mtshams su dkyil 'khor gshigs gsol dang bcas zhal phye bar mdzad/ bde mchog tu a Ni drung dang btsun
mo kun skyid lags nas kyang dgongs rdzogs sgrub mchod dang / rje btsun drung 'chi med bstan pa'i nyi ma nas mkha' spyod rdo rje btsun mo'i sgrub mchod kyang de bzhin/ gzhan
yang 'dus tshogs rnams res bskor gyis/ kun rig /kye rdor/ gsang 'dus/ 'jigs byed ro langs brgyad bskor/

bdag med ma/ phur pa/ gur drag sogs thugs dgongs zab mo rdzogs thabs spyi dang bye brag thams cad 'jam mgon gong ma mchog gi bka' gsang gis 'doms par mdzad cing / gzhan yang
yar klungs mchog sprul rin po che dpon g.yog nas bdun gsum ring kye rdor dang / bco brgyad sku mched nas kun rig sogs dgongs pa zab mo rdzogs thabs rgya che rgyun khyongs
su mdzad skabs spyi sger nas mchod 'bul bsnyen bkur gzabs mas dus 'das shing / dgung zhag them nyin kyang rtse shod nas mchod pa bsnyen bkur bla na med pa sogs mdzad skabs
su'ang nam mkha' dngas shing / 'ja' 'od 'khyil ba dang / me tog gi char ni rtag par khor mo yug dang lo ltar dus dran gyi thog tu'ang 'bab par byed do/ /bdun phrag gnyis
kyi ring chos sde lho byang / chos lhun/ rin sgang / sngags drug sogs nas bla mchod/ smon lam/ gsol 'debs le tshan rnams la rtag 'grus dang / mang ja brgya mchod/ stong
mchod/ snyan shal sogs ni grangs mang stsal zhing / dbus gtsang mngar ris lho phyogs dang bcas pa'i grub mtha' ris med dgon bzhi brgya brgal tsam la mang ja/ bsngo rten/
spyi 'byed dngul srang brgya dang lnga bcu ri ba nas gnyis gsum ri ba'i bar du 'dus pa mang nyung dang bstun pa dang / ngor gong mus bkra shis chos sde sogs rang lugs
kyi dgon chen 'ga' zhig tu dmigs bsal gyi dgongs rdzogs sgrub mchod dgos cha yon sogs bzang por bstabs shing / gzhan yang rgyal dbang rin po cher gtsos ldan gyi tshan bcu
gnyis/ khri chen la de bzhin brgyad/ bstan rgyas gling du mchog sprul rin po cher bzhi/ bka' shag lhan du de bzhin/ phur lcog /lo sems dpa'/ 'on rgyal sras/ sle lung /
smin gling / dngos grub sdings/ dza lung pa/ bsam sding sa rje btsun sogs la re re/ bla brang mchog tu thams cad

mkhyen gzigs rin po cher drug /phyag mdzod du bzhi sogs gshegs rdzong che phra'ang mang du stob par gnang / de rnams kyis gtsos gzhis phyes mtha' dag nas dngos po bzang dgu
mtha' yas pa'i gdung 'bul kyang phul/ gdung rus rnams gzim chung du spyan drangs te rgyun ring bar 'jam mgon zhal rnam gnyis rje btsun drung sogs nas gsol 'debs bla mchod
sogs mdzad/ de nas gdung rus rnams las rang byon sogs yod pa 'ga' zhig ma gtogs tshang ma btul nas sAtstsha 'bum brgal tsam dang / bla ma yi dam sangs rgyas byang sems
chos srung nor lha dang bcas pa'i sku par grangs mang 'debs par mdzad skabs/ dngul srang chig stong chig brgya re bdun zho drug /gser srang brgyad cu gya brgyad dang zho
phyed brgyad sogs las grub pa'i dngul gdung rin po che phra rgyan gyis spras pa dang / 'dra sku rin po che gsar bskrun ring bsrel rnam bzhi spyi dang bye brag de dus kyi
tho gsal bzhin gyi sa phyur te/ 'jam mgon gong ma zhal rnam pa gnyis kyi dbus/ mkhan rin po che sogs ban tshang 'dus tshogs bcas nas rab tu gnas pa'i me tog gis byin rlabs
kyi gzi brgya 'bar bar mdzad/ de nas thang ston/ 'jigs byed bcu gsum ma'i sgrub mchod dang rab dbye kha skong rnam 'grel gzhung sbyong ser 'du bcas dus dran thog rgyun
'dzugs/ rje rdo rje 'chang de nyid kyi dgongs bzhed bzhin lha chen sprul pa'i khyams stong du rgyal ba tshe mtha' yas pa'i snang brnyan dngul rdo tshad brgya rtsar nye ba
las grub pa ngo mtshar can 'di nyid kyi gzungs phra rgyan sogs de dus kyi zin bris bzhin dang bcas/ rab tu gnas pa'i me char gyis byin mthu can du grub pa sogs 'di rnams
gtso bor smos/ dgongs pa zab mo chos dbyings de bzhin nyid du rdzogs pa'i thabs mtha' yas pa zhig /'jam mgon gong ma zhal rnam pa gnyis phrin las kyi kha lo sgyur ba po
bcas nas yang dag par 'bad med lhun gyis grub pa'i dge mtshan can du

'doms par mdzad pa bzhin/ rgyal bstan rin po che spyi dang / bye brag brtse chen snying po'i lung rtogs kyi bstan pa rin po che yar zla ltar 'phel zhing / bstan 'dzin gyi skyes
chen dam pa rnams sku tshe bde ldan mgon po'i rang bzhin du grub ste 'gro rnams bde skyid rdzogs ldan gzhon nu'i dga' ston la longs spyod par 'gyur ro/ /de dag gis ni
rigs dang dkyil 'khor rgya mtsho'i khyab bdag /snyigs ma'i dus kyi rgyal ba gnyis pa 'jam mgon mkhas grub dbang po/ /dpal sa skya pa chen po sngags 'chang bla ma thams
cad mkhyen pa ngag dbang kun dga' blo gros sangs rgyas bstan pa'i rgyal mtshan dpal bzang po'i thun mong ba phyi'i rtogs pa brjod pa sgro skur kun bral drang gtam las 'bras
khungs thub ngo mtshar 'phrul gyi rol rtsed sde bzhi'i 'byung gnas zhes bya ba blo chung bdag gis gang zin phul zin to/ /yang smras pa/ kwa ye mig stong ldan pa nye dbang
gtsug gis 'dud cing bsnyen na mgon khyod zhabs pad spyi bor mi mchod ci/ /tshangs sras dgyes pa'i gsung rol 'khrol te tambu'i rgyud du chos kun 'jo na bstod bsngags me
tog cis mi 'thor/ /rang byung 'od kyi mdzes ma la chags gdong bzhi sprul na drin can bla ma'i zhal dkyil mjal ba'ang bskal bzang mchog /gtsug na zla bas de nyid thod kyi
rgyan du spud de legs par skyong na dam pa'i rtogs brjod su mi 'dzin/ /de phyir gang gi mdzad phrin rgya mtsho che/ /blta 'dod don mthun skye bo mchis so cog /thar lam
gru chen 'jug ngogs 'dir zhugs dang / /byin rlabs yon tan nor bu'ang ngang gis rnyed/ /mthong thos dran reg rjes 'dzin lcags kyu yis/ /dam du bzung ba'i nges tshig don ldan
du/ /mgon po khyod kyi che ba'i yon tan te/ /des na byin rlabs stsol ba'ang dngos po'i gshis/ /kye ho dgos 'dod

rin chen 'byung ba'i gter/ /blo chung ded dpon byis pa'i ngang tshul bdag /brgal 'dod 'bras bu gyi nar 'khums na yang / /lhag bsam mthun pa'i rlung dang lhan cig 'grogs/ /de
slad yongs rdzogs rin chen ma lon yang / /rmad byung ngo mtshar bsam 'phel dbang gi rgyal/ /mgon po thugs rje'i bdag nyid klu dbang gis/ /sa steng 'dod dgu 'jo ba'i dpal
du stsal/ /rgyu des chos kun rten 'brel grub pa'i phyir/ /bka' 'bangs byis blo'i phongs pa nyer sel nas/ /lce dbang don yod bden tshigs gsar ba'i skyes/ /'di ko kun bzang
mchod pa'i sprin bzhin 'bul/ /kun dang thun min gsang ba dag snang skor/ /mgon de'i thugs ka'i yang mdzod dmar po las/ /phal cher brjod tshig yig lam ma byon gshis/ /bdag
yid smra bsam brjod med ngang du lus/ /drang thig rgyal kun dpang bzhugs dge mtshan las/ /sgro skur rdzun phugs rdib pa'i kun slong bral/ /ya mtshan ngo mtshar che'am
chung yang rung / /yin lugs blo chung gang zin de ga yin/ /skyes sbyangs phra rag rngul las ches dman pa/ /bdag blo glang chen smyon pa'i dran dbang gis/ /dam pa'i rtogs
brjod smra spobs mi ldan yang / /rgyal ba'i thugs rjes sems med bem po'ang g.yo/ /de phyir gang gi gsang gsum dran pa dang / /skyabs gcig 'khon ston nyi zla'i bka' lung
gi /zer phreng snying gi ze'u 'brur 'phos ma thag /legs bshad sbrang rtsi'i bcud 'di zegs par gyur/ /de lta na yang thog med 'khor ba'i 'dam/ /ma spangs skye rga na 'chi'i
tshal gnas pas/ /las nyon lang tsho bdo ba'i bzhin ras kyi/ /me tog dgod kyang ltar snang skyon mchis na/ /dus gsum mi dge'i las 'bras do ra nas/ /chas dang lhan cig lhag
bsam dge ba'i lag /

ring du brkyangs te mchog gsum spyan snga ru/ /mthol bshags rten du 'bul gyis dag par mdzod/ /chad lhag 'gal zlos mu cor smra ba'i skyon/ /ci mchis thog med sdig dang lhan
bshags nas/ /gang gi mdzad phrin dri bsung mngar po'i rgyun/ /yid gnyis spangs te phyogs brgyar bsku bar shog /tshe rabs bgrangs yas ngal ba khyad bsad cing / /gtan 'dun
sgrub pa'i dam bca' snying bkod nas/ /brtson 'grus dang 'grogs 'bras bu sgrub pa bas/ /don yod stong lhag las 'di grub pas bde/ /gang gi gsung gi gdams pas rgyud brlan zhing
/ /rnam kun thugs rjes 'tsho ba'i dbugs dbyung gis/ /gnang ba thob dang lhan cig bla ma dang / /mgon po dbyer med mthong ba'ang skal ba bzang / /dam pa mchog dang dbyer
med 'khon ston rje'i/ /byin rlabs snying gi chu mtshor nyer sim ste/ /rtogs brjod rin chen sde bzhi'i yur lam nas/ /drangs pa'i rgyun 'di skye dgu'i dad mchor rol/ /lhag
bsam g.yas su 'khyil ba'i shang kha yis/ log smra 'dzin khri'i rgyu ba nyer bcom nas/ /ris med rgyal bstan chos 'khor bskor ba'i sgras/ /sa steng khyab cing de 'dzin sku
tshe brtan/ /khyad par rigs lnga rdo rje 'chang chen bcas/ /bsti ba'i gnas 'dir rigs gsum sprul pa'i gar/ /nam yang mi nub dpag bsam shing chen gyi/ /'dod 'jo'i rjes 'gror
mdzod cig drin can rje/ /skyabs gcig 'khon ston nyi zla'i 'od snang gis/ /'dzam gling gzhi chen khyon la nyer dkrigs te/ /mdzad phrin sku tshe rgyas pa'i dpal yon gyi/
/dge legs phyur por lud pa'i bkra shis shog /'di nyid skyong zhing dges pa'i mtshan ma yis/ /bdag yid 'phrogs so bla ma rdo rje gur/ /nam yang 'bral med thugs rje'i gur
khang du/ /rjes 'dzin

nyer 'tshes dben pa'i bkra shis shog /ces dam pa gang gi zhal snga nas kyi rtogs pa brjod pa sgro skur kun bral drang gtam yid ches las 'bras khungs thub ngo mtshar 'phrul
gyi rol rtsed sde bzhi'i 'byung gnas zhes bya ba 'di ni/ rje mkhas grub dbang po gang gi gsung 'bum pusta kar longs dang ma longs pa'i shog dril zin bris rnams dang / khyad
par rje nyid dgung grangs sum cu skor gyi mdzad pa'i zin bris/ rje btsun sa skya pa'i gdung rabs rin po che'i zhal skong las byung ba'i 'jam mgon mthu stobs dbang phyug
gi rnam thar dang / rje gnas gsar pa chen po'i rnam thar ljags rtsom ma rnams la gtsor brten/ khungs ldan rnams la zhib 'jug yang dag bgyis nas rang bzo'i sgro skur bab
col gyi rigs spangs te phan tshun lhu sgrig tshig sdeb rgyas bshad don bsdu bcas go rim ma 'chol ba'i lugs su gnad bsdus lta bur/ gang gi thugs rje dang 'jam mgon gong ma
bdag po chen po'i bka'i phrin las pa dang bcas pa'i bka' stsal gser gyi cod pan spyi bor bcings te/ lhag bsam dag pas zhus shing / da dung 'dir med du mi rung ba'i ngo
mtshar 'dra yod tshe mkhas grub blo ldan rnams nas bsnon par zhu zhing / rang nyid nas kyang de bzhin zhu rtsis dang / gzhan dgos gal che rigs ma gtogs gong smos bzhin rje
de'i mdzad pa mtha' dag pa smra ba ni/ sa chen po la gnas pa'i byang chub sems dpa' chen po rnams kyang ngal bar 'gyur bas na/ 'di nyid rtsom skabs kun la rgyus yod pas
de dus ngo mtshar 'di 'dra'ang yod pas ma chad pa gyis shig mi zer bzhin du blo ngan byis blo'i ngang tshul can dag nas 'di tsam rtsom pa pos lus so zhes mdzub rtser khur
'os kyang min pa bcas rje rdo rje 'chang de nyid kyi dgongs pa bzhin/ sku lhums zhugs nas bzung nar mar nag 'gros lta

bu'i tshul du zhus shing / gzhan mdzad pa phan tshun phyogs bsdoms kyis lhu bsgrigs bgyis tshe gzhan las ches cher ngo mtshar ba'i rnam thar dper 'os pa lta bu zhig yod 'dug
na'ang / da lam rje de'i dgongs pa las gzhan du gyur ba ma zhus shing / nyung 'dus ngo mtshar can zhig slar zhu 'dod yod lags/ blo gros can rnams kyis mgo mjug tshang ba
zhib mo'i blos rtog dpyod mdzad pas ngo mtshar che chung dgongs pa dwangs par yod cing / gzhan du gzu lums can dag gis shog bu kha shas bklags te smra ba por gshe ba'i
tshul gyis/ rje dam pa'i rnam thar la smod pa'ang dus dang gnas skabs kyi dbang gis mi 'ong pa'i nges pa med cing / snyan ngag mkhan dag ni don bsdu 'dir zhib dpyod kyis
mdzad pa mdo tsam rtogs nus shing / gang na'ang rje rdo rje 'chang chen po de nyid kyi gsang gsum dran pa dang / 'jam mgon gong ma bdag po chen po zhal rnam gnyis bka'i phrin
las pa dang bcas pa'i gsung gis gnang ba stsal ma thag nas 'go brtsams te khro mo shing 'brug lo'i/ rdzogs pa'i sangs rgyas kyis chos 'khor bskor ba'i dus chen chu stod
zla ba'i yar tshes bcu gcig /rje rdo rje 'chang nyid kyi 'khrungs tshes su'ang gyur pa lhag pa lha mtshams kyi 'grub sbyor nyin dbus gtsang ru bzhi las ru lag gi sa'i
cha/ bod kyi rdo rje gdan dpal sa skya'i sprul pa'i gandho la chen po'i nye 'dabs rje btsun brtse chen snying po'i snang brnyan byin rlabs kyi gzi 'od 'bar ba'i sku drung
du rje de nyid kyi bka' 'bangs kyi tha shal rmongs rtul gyi na ba kun bkras kyis rdzogs par bgyis pa'i dge bas/ rgyal bstan rin po che spyi dang bye brag mi nyams dbyar
mtsho ltar rgyas pa dang / de 'dzin gyi skyes chen dam

pa spyi dang bye brag 'jam mgon gong ma rin po che zhal rnam gnyis 'byon 'gyur dang bcas pa'i sku tshe mdzad phrin dpag bsam gyi shing chen ltar rgyas nas/ ma gyur 'gro ba
kun bde skyid rdzogs ldan gsar pa'i dga' ston la longs spyod pa'i rgyur gyur cig/ // ! swa sti/ zab zhi sbros bral lhun grub gdod ma'i dbyings/ /rig gdangs snying rje'i rgya
yis yongs 'khyud pas/ /gzugs sku'i sgyu 'phrul drwa ba 'byams klas su/ /spro bar mdzad pa bde gshegs yongs kyi chos/ 1 /de las rgyal kun ji lta ji snyed kyi/ /ye shes
me long gzhon nu'i rdzu bag can/ /kai lA sha ri'i skye dgu bsrung slad du/ /he ru ka yi brtul zhugs la rol ba/ 2 /gdod nas ma rig dang 'khon ye shes kyi/ /stobs bcu'i dpung
gis bdud bzhi'i g.yul pham pas/ /ngaXg dbaXng kunaX dgaX'i blo grosaX saXngs rgyasaX kyi/ /legs gsung bstanaX paX'i rgyalaX mtshaXn 'dzin mkhas de/ 3 /rigs gsum rgyal
ba'i mkhyen brtse nus pa'i cha/ /yon tan phung por 'char ba'i 'phrul ji snyed/ /dri bral du kU la yi gos gcig gis/ /bcings pa'i sgyu 'phrul rmad byung gcam bu min/ 4 /gsang
gsum sgyu ma'i rol pa thun mong dang / /thun mong ma yin dag dang ma dag pa'i/ /gdul bya'i yul la ji ltar mtshams pa'i gar/ /bsgyur tshul sgra dang rtog pa'i rjes 'gro
ba/ 5 /ming tshig yi ge'i gzugs su shar bas kyang / /thos dang bsam pa'i dge mtshan srid gsum na/ /skal bar che ba'i rtog brjod a mr-i ta/ /kunaX dgaX' bkraX shis mkhyen
mtsho bsrubs las so/ 6 /gang de brtse chen ring lugs chu shel dbang / /dad stobs 'byor pa'i ral pas gus mchod pa/ /

sde bzhi dge bcu'i rgyal khab gangs ri'i bdag /sras lcam yum dang btsun mor bcas pa yis/ 7 /dad pas kun nas bslangs pa'i lhag bsam gyis/ /phyi mo gcig las du ma 'byung ba'i
'phrul/ /sbyor dngos rjes gsum dag pa'i 'du byed kyis/ /mthun rkyen ma tshang med pas legs par bsgrubs/ 8 /dge ba des mtshon dus gsum bdag gzhan gyi/ /bya byed dang 'brel
dge tshogs gcig bsdoms te/ /'gro kun rnam mkhyen sku bzhi'i go 'phang mchog /'thob rgyur yongs bsngo rnam par dag gyur cig 9 /gnas skabs su yang tshe dpal 'byor pa sogs/
/srid zhi'i dpal kun ma tshang med pas 'byor/ /bar chad bgegs dgra nang 'khrugs mi mthun phyogs/ /ma lus ming gi lhag ma nyid gyur cig 10 /dam pa'i rnam par thar la rjes
slob cing / /dam pa mchog rnams mnyes pa'i spyod la 'grus/ /dam pa mchog gis rjes bzung rnam grol nas/ /dam pa'i thugs dang ro gcig dbyer med shog/ 11 sarba mangga laM
siddhintu// //dge'o/ / #/ /skyabs kun 'dus zhal rnam 'dren srid zhi'i mgon/ /bka' drin mnyam med kun dga' blo gros kyi/ /ngo mtshar rnam thar gsol 'debs legs byas kyi/ /gtam
bzang byin rlabs bdud rtsi'i zil dngar bzhugs// // ! bod skad du/ mkha' khyab chos sku dbyings kyi pho brang nas rig pa rang mdangs kyi gsal snang rdzogs pa nges pa lnga
ldan gyi thugs rje rtog med lhun grub gang 'dul gyi rol pa shar ba ngag dbang kun dga' blo gros sangs rgyas bstan pa'i rgyal mtshan dpal bzang po'i rnam thar gsol 'debs
legs byas gtam bzang byin rlabs bdud rtsi'i zil dngar zhes bya ba/ skyabs gnas kun 'dus grub gnyis stsol

ba'i zhabs kyi padmor phyag 'tshal lo/ /dpag yas rgyal kun mkhyen pa'i chu gter las/ /brtse ba'i thugs bskyed bstan 'gror 'dod pa dgu/ /'jo la nus mthu grub pa'i bsam 'phel
dbang / /kun dga' blo gros zhabs la gsol ba 'debs/ /nges par rdo rje snyems bdag ngang tshul las/ /g.yos min mi chad lhun grub phrin las kyis/ /'jam mgon dpa' bo nas bzung
sgro lung par/ /sna tshogs sprul pa'i zlos gar sgyur la 'dud/ /slar yang mtshan mchog gsum ldan gdung rigs su/ /sa spre'u snron zla'i yar tshes lhums zhugs nas/ /sa bya
dbo zla'i yar ngo dga' gsum la/ /bstan 'gro'i mgon du phebs la gsol ba 'debs/ /de tshe nyid kyi yon tan mthu nus kyis/ /skyed byed yum gyis lkog gyur mkhyen pa sogs/ /dngos
nyams 'od gsal gzigs snang ngo mtshar gyis/ /dus kun 'da' bar mdzad la gsol ba 'debs/ /bltams tshe gzim spyil btsun mor 'ja' 'od dang / /me char nyil dang 'obs nang
'jam dbyangs kyi/ /me tog gsar 'khrungs dang bcas phebs 'phral nas/ /thugs dran mtha' dag gsal la gsol ba 'debs/ /gzhon nur gyur kyang phal spyod mi mnga' zhing / /gsung
gsang dang por 'jam dbyangs gzungs sngags bton/ /sgam zhing des la byas shes drin du gzo/ /'jam mgon gzhon nur gyur la gsol ba 'debs/ /bgrang bya dgu dang bcu nas nyer bzung
ste/ /yi dam zhi khro'i dus grangs mtshan bsnyen dang / /'khor lo gsum ldan khrir phebs rab byung dang / /sngags 'chang dgos don bsgrubs la gsol ba 'debs/ /

yongs 'dzin bcu phrag bzhir nyer gsan mthar phyin/ /bsam byung rig pa'i rang rtsal thol byung grub/ /sgom sgrub nyin zhag phrug rer nyer bdun brtsams/ /gsan pa'i bya bar gzhol
la gsol ba 'debs/ /'chad la 'jam pa'i dbyangs kyi spobs pa rdzogs/ /rtsod na phas rgol 'joms pa'i mthu stobs bdag /rtsom pa mkhas pa'i yid 'phrog thugs rje'i mgon/ /mkhas
pa'i bya bar gzhol la gsol ba 'debs/ /gang tshe gdul bya rjes su 'dzin pa'i dus/ /gzigs pa tsam gyis tshig don thugs chud de/ /gsung lam kho nas skal ldan nyin mtshan
kun/ /bar med chos 'khor bskor la gsol ba 'debs/ /gsar bskrun nyams gsos bstan la byi dor dang / /gan mdzod phyur dang dbul phongs sbyin gtong dang / /tshul khrims dri
zhim bzod bsran mgo me lta'i/ /brtson 'grus mtha' ru phyin la gsol ba 'debs/ /bskyed rdzogs mnyam gzhag nyin mtshan dus 'da' zhing / /ma 'dres so sor dpyod pa'i shes rab
bkra/ /rnam bzhi'i sbyin pa snyan smras 'khor bsdus nas/ /don spyod don mthun 'gro rnams skyong la 'dud/ /dngos nyams 'od gsal gzigs snang dang 'grogs nas/ /'gro ba'i khams
dang bsam pa bag nyal gyi/ /rgyud tshod ji bzhin mkhyen pa'i mngon shes kyis/ /dus gsum shes bya gzigs la gsol ba 'debs/ /zhi dul thugs rje'i chab kyis 'gro blo sbyangs/
/chab srid mnga' thang bla chen 'phags ltar rgyas/ /snang srid lha 'dre mi gsum dbang med 'dus/ /dgra 'dre'i

drag rtsub rang zhir mdzad la 'dud/ /yongs rdzogs bstan pa'i nyams len slob bshad chos/ /skal ldan gdul byar 'doms tshe ka bzhi dang / /gdung brgyad zhal slob lung bstan bdag
med ma'i/ /dbang tshe bdud rtsi 'khol 'bar lud la 'dud/ /gzhan yang snod ldan slob mar nang gi ni/ /phag mo mig lam stsal dang bir bsrungs dus/ /nyi zla 'gro 'ong bkag
sogs rdzu 'phrul gyi/ /ngo mtshar mang du bstan la gsol ba 'debs/ /dbang lung man ngag rjes gnang khrid kun kyang / /bka' babs phyag bzhes ngo sprod la sogs pa/ /ma 'dres
brda don 'phrod pa'i gsung snyan pos/ /gdul bya'i blo gros spel la gsol ba 'debs/ /sngags 'chang chos rje a mes zhabs sogs kyi/ /mdzad bzang rjes su slob pa'i thugs bskyed
ltar/ /tshogs phebs gdung rigs spel dang debs bsgrigs sogs/ /ngo mtshar phyag rjes srid mthar gsal la 'dud/ /bstan 'gro'i don du sku srog phongs med btang / /gdug rtsub
dgra 'dre byams dang snying rjes sbyangs/ /'khrul snang a 'thas rdzun gtibs kun 'dag dang / /kun bzang rang dbang thob la gsol ba 'debs/ /zhes sa gsum 'gro ba'i bla ma
yab rje rdo rje 'chang ngag dbang kun dga' blo gros sangs rgyas bstan pa'i rgyal mtshan dpal bzang po'i rnam thar gsol 'debs mdor bsdus pa 'di'ang / gang gis skye ba du
mar rjes su bzung ba'i bka' slob kyi tha shal wa kun bkras kyis yud tsam zhig la sbyar ba'i dge bas bdag sogs skye 'gro kun gyi rgyud la byin rlabs myur du 'jug pa'i rgyur
gyur cig /de ltar rnam thar gsol 'debs mdor bsdus kyis/ /ngag snyan

zlos gar bsgyur 'dir tshig tshogs kyi/ /rjes 'brangs mkhas rnams re zhig bzod mdzod la/ /zhib mo'i gzur gnas go myong mdzad 'tshal lo/ /'di na skyes stobs blo gros rab phra
yang / /sbyangs stobs rang bzhin brjod kyi ngag tshig gi /phreng ba spel la longs 'khor 'khrol nas gda'/ /rlom sems dor nas bag yod ci bder bzhugs/ /zhes kyang smras so//
//bcug thengs bzhi pa yin no//

